revision: 6986223
title: '"BTS'' ''Map Of The Soul'' Album Title Has A Deeper Meaning That Could Tease
  More Albums"'
url: https://lt.wikipedia.org/wiki/BTS


---

BTS (Hangul: 방탄소년단; rom: Bangtan Sonyeondan), dar žinoma kaip Bangtan Boys, – Pietų Korėjos vaikinų grupė, 2013 m. debiutavusi su kompanija „Big Hit Entertainment“. Grupę sudaro septyni nariai – Jin, Suga, J-Hope, RM, Jimin, V ir Jungkook, – kartu rašantys ir prodiusuojantys muziką. Pradėję karjerą kaip hiphopo grupė, bėgant laikui BTS įtraukė į savo repertuarą didesnę įvairovę muzikinių žanrų. Grupės dainos dažnai kalba apie asmenines bei visuomenines problemas, psichinę sveikatą, mokyklinio amžiaus bėdas, brandą, netektis, kelionę meilės sau link ir individualizmą. BTS dainų žodžiai taip pat remiasi įvairia literatūra bei psichologijos teorijomis.
2013 m. debiutavę su singlu „2 Cool 4 Skool“, 2014 m. BTS išleido pirmąjį korėjietišką ir japonišką studijinius albumus: „Dark & Wild“ ir „Wake Up“. Antrasis korėjietiškas grupės studijinis albumas „Wings“ (2016) tapo pirmuoju BTS albumu, Pietų Korėjoje pardavusiu virš milijono kopijų. 2017 m. BTS išpopuliarėjo tarptautinėje muzikos rinkoje į JAV atnešę korėjietiškos muzikos bangą ir sumušę gausybę pardavimų rekordų. Jie tapo pirmąja Pietų Korėjos grupe, pelniusia Amerikos muzikinių įrašų industrijos asociacijos (angl. Recording Industry Association of America) sertifikatą už singlą „Mic Drop“. 2018 m. grupės studijinis albumas „Love Yourself: Tear“ tapo pirmuoju korėjietišku albumu, užėmusiu pirmąją vietą JAV Billboard 200 albumų sąraše. BTS tapo viena iš kelių grupių, tokių kaip „The Beatles“, išleidusių keturis pirmąją vietą JAV topuose užėmusius albumus per mažiau nei dvejus metus. 2018 m. „Love Yourself: Answer“ tapo pirmuoju korėjietišku albumu, pelniusiu platininį Amerikos muzikinių įrašų industrijos asociacijos sertifikatą. 2020 m. BTS tapo pirmaisiais Pietų Korėjos atlikėjais, pasiekusiais pirmąsias Billboard Global 200 ir JAV Billboard Hot 100 topų vietas su Grammy apdovanojimui nominuota daina „Dynamite“. Po „Dynamite“ sėkmės išleisti singlai „Savage Love“, „Life Goes On“, „Butter“ ir „Permission to Dance“ taip pat debiutavo pirmoje Billboard Hot 100 vietoje. Taip BTS tapo pirmaisiais atlikėjais per trumpiausią laiką pelniusiais penkis pirmąją vietą užėmusius singlus po Michael Jackson.
BTS yra daugiausiai albumų pardavę atlikėjai Pietų Korėjos istorijoje: bendri pardavimai viršija 32 milijonus kopijų, o albumas „Map of the Soul: 7“ yra geriausiai parduodamas Pietų Korėjos istorijoje. Jie yra pirmieji tiek Azijos, tiek angliškai nekalbančių valstybių atlikėjai, 2020-21 m. Tarptautinės fonografijos industrijos (angl. Federation of the Phonographic Industry; IFPI) paskelbti daugiausiai įrašų pasaulyje pardavusiais atlikėjais, pasirodę antrojo 2010 m. dešimtmečio Billboard populiariausių koncertinių turų atlikėjų sąraše bei išpardavę tiek Vemblio, tiek Rose Bowl stadionus „Love Yourself“ turo metu, 2019 m. BTS pasirodė ant tarptautinio žurnalo „Time“ viršelio kaip „naujosios kartos lyderiai“, buvo pavadinti „pop muzikos princais“ ir įtraukti į žurnalo 25 įtakingiausių interneto asmenybių (2017–2019 m.) bei 100 įtakingiausių pasaulio žmonių (2019 m.) sąrašus. Tarp daugybės grupės pasiekimų yra devyni Amerikos muzikos apdovanojimai, 12 Billboard muzikos apdovanojimų, 24 Auksinio disko apdovanojimai, dvi Grammy bei Brit apdovanojimų nominacijos. BTS taip pat partneriauvo su UNICEF ir kartu įsteigė kampaniją prieš smurtą, tris kartus kalbėjo Jungtinių Tautų asamblėjoje bei tapo jauniausiais ordiną už kultūrinius pasiekimus pelniusiais asmenimis.


== Pavadinimas ==
Grupės pavadinimas BTS yra korėjietiško išsireiškimo Bangtan Sonyeondan (Hangul: 방탄소년단; Handža: 防彈|少年|團), angliškai reiškiančio „Bulletproof Boy Scouts“, trumpinys. Grupės pavadinimas buvo sukurtas su mintimi, jog BTS priešinsis stereotipams, kritikai bei visuomenės lūkesčiams, nutaikytiems į jaunimą tarsi kulkos, ir saugos šiuolaikinio jaunimo vertybes bei idealus. Japonijoje grupė žinoma Bōdan Shōnendan (防弾少年団) vardu, kurio vertimas panašus į korėjietiško. 2017 m. liepą, BTS paskelbė, jog drauge su Bangtan Sonyeondan arba Bulletproof Boy Scouts, pavadinimo trumpinys taip pat reiškia „Beyond the Scene“. Šis pavadinimas pasirinktas norint atspindėti naują grupės identitetą. Naujoji grupės pavadinimo reikšmė parodo „BTS kaip bręstančius jaunuolius, žvelgiančius už kasdienybės ribų ir siekiančius judėti į priekį“.


== Karjera ==


=== 2010–2014: suformavimas ir pirmieji metai ===

BTS buvo pradėta formuoti 2010 m., kai „Big Hit Entertainment“ vadovas Bang Si-hyuk susipažino su dabartiniu grupės lyderiu RM ir buvo sužavėtas jo repo įgūdžių. Iš pradžių BTS turėjo būti hip-hopo stiliaus grupė, panaši į „YG Entertainment“ grupę 1TYM, tačiau grupės formavimo metu Bang Si-hyuk nusprendė, jog šiuolaikiniam jaunimui reikalingas „herojus, galintis būti paguoda net ir be žodžių“. Grupė turėjo debiutuoti 2011 m., tačiau debiutas buvo atidėtas ir grupės koncepciją bandyta paversti panašesne į tradicinį k-pop įvaizdį. Šiuo metu, grupės nariai pasirodė keliuose kitų atlikėjų kaip 2AM ir Lee Seung-gi takeliuose. BTS sudėtis buvo patvirtinta 2012 m., jos nariais paskelbti Jin, Suga, J-Hope, RM, Jimin, V ir Jungkook. Šešis mėnesius prieš grupės debiutą, BTS sulaukė dėmesio įvairiuose socialiniuose tinkluose bei pradėjo dalintis perdainuotomis dainų versijomis YouTube bei SoundCloud puslapiuose.BTS išleido savo debiutinio singlo albumą „2 Cool 4 Skool“ 2013 m. birželio 12 d., kartu su pirmuoju singlu „No More Dream“, kuris pasiekė 124 vietą Korėjos topuose, prieš greitai iš jų iškrisdamas. Albumas buvo pirmoji grupės „mokyklos trilogijos“ dalis. Nors albumas pasiekė penktąją vietą Pietų Korėjos topuose ir nuo debiuto pardavė virš 145 000 kopijų, 2013 m. jis nebuvo labai populiarus ir pardavė tik 24 000 kopijas. Antrasis grupės singlas „We Are Bulletproof Pt. 2“ nepateko į šalies topus. Albume „2 Cool 4 Skool“ BTS pasitelkė senojo stiliaus hip-hopo stilių, įkvėptą 1980–90 m. muzikos, ir nuožmų įvaizdį. Nuo pat grupės sudarymo, BTS buvo įsitikinę, jog savos istorijos pasakojimas buvo vienintelis būdas jaunimui gerai suprasti jų muziką. Albumo dainų žodžiai atspindėjo dažnai neigiamą visuomenės požiūrį bei nusistatymą prieš jaunimą, kritikavo standartus, verčiančius paauglius atsisakyti savo svajonių, ir kalbėjo apie troškimą kurti savą ateitį. Albumo prodiusavimo metu, Suga ir RM perrašė dainos „No More Dream“ žodžius virš 20 kartų. Po singlo albumo išleidimo, grupė pasirodė keliuose Korėjos muzikiniuose šou. Nors šie pasirodymai nebuvo visiškai tobuli, jie parodė BTS potencialą ir jų natūralų žavesį. 2014 m. birželį grupė išplėtė savo veiklą į Japoniją, kai „No More Dream“ buvo išleista japonų kalba.2013 m. rugsėjo mėnesį, BTS išleido antrąją „mokyklos trilogijos“ dalį, „O!RUL8,2?“ EP kartu su singlu „N.O“, kuris pasiekė 92 vietą Korėjos topuose. EP pasiekė ketvirtą vietą Korėjos topuose ir nuo išleidimo pardavė virš 160 000 kopijų. Per išleidimo metus parduota apie 34 000 EP kopijų. Muzikaliai, BTS nepadarė fundamentalių pokyčių palyginus su „2 Cool 4 Skool“ ir toliau naudojo aršų repą, kartu su trap ritmais, variniais pučiamaisiais bei už širdies griebiančiomis melodijomis. EP esančių dainų žodžių tematika išplito į svajonių bei laimės paieškos teritoriją ir atskleidė grupės nepasitenkinimą griežta Korėjos švietimo sistema bei jų pasiryžimą įrodyti savo vertę. Nors singlas ir buvo atliktas keliuose Korėjos muzikiniuose šou, jis greitai iškrito iš šalies topų. Tą patį mėnesį BTS pradėjo savo realybės šou „Rookie King Channel Bangtan“, transliuotą per SBS MTV kanalą. Šiame šou grupė sukūrė išgalvotą televizijos kanalą „Channel Bangtan“, kuriame parodijuotos laidos „VJ Special Forces“, „MasterChef Korea“ ir t. t. Metų pabaigoje BTS laimėjo kelis geriausios naujos grupės apdovanojimus, tarp kurių buvo Melon Music Awards, Golden Disc Awards ir Seoul Music Awards apdovanojimai.


=== 2014–2015: nedidelis pasisekimas ir pirmasis koncertinis turas ===

Paskutinioji „mokyklos trilogijos“ dalis, „Skool Luv Affair“ EP, buvo išleistas 2014 m. sausio mėnesį ir, pardavęs 100 000 kopijų 2014 m. ir 250 000 nuo išleidimo, pasiekė pirmąją vietą Gaon Albumų Tope. Su šiuo albumu BTS pirmąjį kartą pasirodė Billboard World Albums sąraše, kuriame užėmė trečiąją vietą. Išleidus albumą, kartu reklamuoti ir singlai „Boy in Luv“ (Hangul: 상남자; Romanizuota: Sang-namja) ir „Just One Day“ (Hangul: 하루만; Romanizuota: Haruman), pasiekę 45 ir 149 vietas Korėjos topuose. Nors muzikaliai „Skool Luv Affair“ išlaikė hip-hopo tematiką su ritmenbliuzo bei roko elementais, albumo tematika pakito nuo svajonių ir laimės paieškų prie meilės, ir kalbėjo apie mokyklinį amžių bei paauglišką meilę. Po „Skool Luv Affair“ išleidimo, BTS pasirodė keliuose Korėjos muzikiniuose šou ir kovo mėnesį Seule surengė pirmąjį susitikimą su gerbėjais, į kurį susirinko 3000 žmonių. 2014 m. liepą BTS surengė savo pirmąjį nemokamą koncertą Vakarų Holivude, JAV, į kurį susirinko 200 gerbėjų. Rugpjūčio mėnesį, grupė pirmąjį kartą pasirodė Pietų Korėjos pop kultūros renginyje KCON, Los Andžele.2014 m. rugpjūtį, BTS išleido savo pirmąjį korėjietišką studijinį albumą „Dark & Wild“, kuris pasiekė antrąją vietą Korėjos topuose ir iki šiol pardavė virš 200 000 kopijų. Kartu su albumu išleisti du singlai: „Danger“ ir „War of Hormone“ (Hangul: 호르몬 전쟁; Romanizuota: Horeumon Jeonjaeng), kurie pasiekė 58 ir 173 vietas Korėjos topuose. Albumas pratęsė „mokyklos trilogijos“ tematiką ir pasitarnavo kaip perėjimas į naują erą. Muzikaliai, albume grunge roko stiliaus elektrinės gitaros melodijos susijungė su hip-hopo muzikos karkasu ir toliau kreipė grupės skambesį arčiau ritmenbliuzo. Pagrindinė albumo dainų žodžių tema buvo brendimo sentimentai, jaunatviški troškimai ir nekantrus meilės troškimas. Albumo prodiusavimo metu, BTS singlą „Danger“ įrašė laikinoje garaže įrengtoje studijoje, Los Andžele. Po kelių pasirodymų Korėjos muzikiniuose šou, BTS išvyko į pirmąjį koncertinį turą, 2014 m. BTS Live Trilogy Episode Tour: The Red Bullet, kuris tęsėsi nuo spalio iki gruodžio ir vyko įvairiuose šešių miestų teatruose bei salėse: Seule, Kobėje, Tokijuje, Singapūre, Maniloje ir Bankoke.Pirmasis japoniškas studijinis BTS albumas „Wake Up“ (2014) buvo išleistas gruodžio mėnesį, savaitiniame Oricon Albumų sąraše pasiekė trečiąją vietą ir pardavė 28 000 kopijas. Kartu su iš naujo įrašytomis japoniškomis senesnių dainų versijomis, į albumą taip pat įtraukti ir nauji takeliai: „Wake Up“ ir „The Stars“. Išleidus albumą, 2015 m. vasarį BTS surengė pirmąjį Japonijos turą „Wake Up: Open Your Eyes“, į kurį keturiuose miestuose susirinko 25 000 gerbėjų. Pabaigus Japonijos turą, kovo mėnesį, BTS surengė antrąjį solo koncertą Korėjoje pavadinimu „BTS Live Trilogy Episode I: BTS Begins“, į kurį susirinko 6500 gerbėjų.


=== 2015–2016: proveržis ir komercinis pasisekimas ===
Pakeitę savo skambesį ir įvaizdį iš agresyvaus ir vyriško hiphopo į įvairesnius stilius, BTS siekė išreikšti „jaunystės“ grožį ir troškimus, pasirinkę terminą „花樣年華“ (Hangul: 화양연화; Romanizuota: Hwayangyeonhwa), kuris interpretuoja „jaunystę“ kaip „gražiausią gyvenimo momentą. „ Trečiasis grupės EP „The Most Beautiful Moment in Life, Pt. 1“ (2015 m. kovas), kalbėjo apie jaunimo brendimą ir emocinį skausmą, bei žaismingas jaunystės puses. Tai buvo vienintelis korėjietiškas albumas, kurį tinklaraštis Fuse įtraukė į „27 Geriausių 2015 m. Albumų Sąrašą. „ Nuo išleidimo EP pardavė virš 415 000 kopijų. Pagrindinis EP singlas „I Need U“ buvo pirmasis BTS kūrinys, patekęs į pirmąjį penketuką Korėjos singlų tope bei pelnė BTS pirmąjį muzikinio šou laimėjimą SBS MTV laidoje „The Show“. Nors antrasis albumo singlas, „Dope“ (Hangul: 쩔어; Romanizuota: Jjeoreo), pasiekė tik 44 vietą Korėjoje, daina pakilo į trečiąją Billboard World Digital Songs topo vietą ir tapo pirmuoju grupės muzikiniu klipu, tų metų spalio mėnesį surinkusiu daugiau nei 100 milijonų peržiūrų. Gegužės mėnesį „Twitter“ pristatė pirmąjį K-pop emoji, skirtą BTS. Birželį grupė pradėjo antrąją pasaulinio turo dalį, pavadinimu „2015 Live Trilogy Episode II: The Red Bullet“, kurio metu aplankė miestus Azijoje, Okeanijoje, Šiaurės bei Lotynų Amerikoje. Ketvirtasis grupės singlas japonų kalba, „For You“, buvo išleistas birželio 17 d. ir buvo skirtas paminėti BTS debiutui Japonijoje. Singlas pasiekė pirmąją vietą Oricon dienos sąraše ir pardavė virš 42 000 kopijų per pirmą dieną. Vėliau BTS pasirodė Japonijos „Summer Sonic“ festivalyje rugpjūčio 15-16 d.Lapkričio mėnesį BTS pradėjo savo trečiąjį koncertinį turą, 2015 BTS LIVE „The Most Beautiful Moment In Life: On Stage“, kurio metu Seulo vykusiuose koncertuose pirmą kartą gyvai atliko pagrindinį ketvirtojo EP „The Most Beautiful Moment in Life, Pt. 2“ singlą „Run“. EP kalbėjo apie rimtesnes ir hipotetines jaunystės puses kaip sėkmės siekimas, vienatvė, meilė savo gimtajam miestui bei kančia, sukelta nepalankios visuomenės padėties. Kritikai gyrė albumą už sėkmingą „The Most Beautiful Moment in Life, Pt. 1“ stiliaus susiejimą su BTS kaip grupės identitetu ir kilme. Albumas pasiekė pirmąją vietą savaitiniame Gaon albumų bei Billboard pasaulio muzikos albumų sąrašuose, o BTS tapo pirmaisiais K-pop atlikėjais, išlikusiais pirmoje pastarojo vietoje kelias savaites. „The Most Beautiful Moment in Life, Pt. 2“ taip pat buvo pirmasis BTS albumas, pasirodęs Billboard 200 sąraše, kuriame pasiekė 171 vietą pardavęs 5000 kopijų. BTS laimėjo Geriausio pasaulinio atlikėjo apdovanojimą tų metų Mnet Asian Music apdovanojimuose už atsidavusius tarptautinius gerbėjus.

Pirmasis grupės kompiliacinis albumas ir paskutinioji „jaunystės serijos“ dalis, „The Most Beautiful Moment in Life: Young Forever“, buvo išleistas 2016 m. gegužę. Į jį įėjo trys nauji singlai: top 40 hitas „Epilogue: Young Forever“, top 10 hitas „Fire“ (Hangul: 불타오르네; Romanizuota: Bultaoreune) ir top 20 hitas „Save Me“. Albumas užėmė pirmąją vietą Gaon savaitiniame tope dvi savaites iš eilės ir pasiekė 107 vietą JAV Billboard 200 sąraše. Vėliau „The Most Beautiful Moment in Life: Young Forever“ laimėjo BTS pirmąjį didelės svarbos apdovanojimą: Metų albumo statulėlę Melon Music apdovanojimuose. BTS išsiruošė į turo pratęsimą Azijoje, 2016 BTS LIVE „The Most Beautiful Moment in Life On Stage: Epilogue“, kuris tęsėsi nuo gegužės iki rugpjūčio. Ture dalyvavo 144 000 gerbėjų. Turo metu BTS surengė iki tol didžiausią koncertą Olympic Gymnastics arenoje, Seule gegužės mėnesį ir buvo abiejų KCON renginių JAV (Niuarke birželį ir Los Andžele liepą) pagrindiniai atlikėjai, pasirodę išparduotoms arenoms.

2016 m. rugsėjį BTS išleido antrąjį japonišką studijinį albumą „Youth“. Per pirmąją dieną buvo parduota albumo 44,000 kopijų ir jis pasiekė pirmąją vietą Japonijos topuose. Išankstiniai antrojo grupės korėjietiško albumo „Wings“ užsakymai pasiekė virš 500 000 vienetų per pirmąją savaitę. „Wings“ sujungė jaunystės temas, pristatytas „jaunystės serijos“ metu, su gundymo ir negandų tematika. Pirmą kartą per grupės istoriją į albumą įtraukti septyni solo takeliai, pademonstravę kiekvieno nario potencialą ir sugebėjimus. Albumas kritikų buvo įvertintas daugiausiai teigiamai: „Rolling Stone“ įvardijo „Wings“ kaip „vieną konceptualiai ir muzikaliai ambicingų 2016 m. pop albumų“, o „Fuse“ gyrė „jautrią ir nuoširdžią dainų tematiką“ ir takelių įvairovę. Pagrindinis albumo singlas „Blood, Sweat & Tears“ pasiekė muzikinių sąrašų „all-kill“ Pietų Korėjoje ir tapo pirmuoju grupės albumu, užėmusiu pirmąją vietą savaitiniame Gaon Digital sąraše. Dainos muzikinis klipas surinko virš 6 milijonus peržiūrų per pirmąsias 24 valandas ir sumušė prieš tai pasiektą daugiausiai peržiūrų per 24 valandas surinkusios K-Pop grupės rekordą. Pirmąją išleidimo savaitę „Wings“ užėmė 26 vietą JAV Billboard 200 sąraše, aukščiausią to metu poziciją užimtą K-Pop albumo, o BTS tą mėnesį tapo pirmąja Korėjos grupe pasiekusia pirmąją Billboard Social 50 sąrašo vietą. Tais metais albumas tapo pirmuoju grupės albumu, pardavusiu virš 1,5 milijono kopijų Pietų Korėjoje, ir tapo geriausiai parduodamu visų laikų Gaon albumų sąrašo albumu. BTS tapo pirmąją grupe, nepriklausančia muzikinių kompanijų „Didžiajam Trejetui“ (SM, YG ir JYP), laimėjusia Metų atlikėjo titulą Mnet Asia muzikos apdovanojimuose gruodžio mėnesį.


=== 2017: tarptautinis populiarumas ir muzikinės kolaboracijos ===
2017 m. vasario mėnesį BTS išleido perleistą „Wings“ (2016) albumo versiją pavadinimu „You Never Walk Alone“. Išankstinių albumo užsakymų skaičius viršijo 700 000 kopijų ir sumušė daugiausiai per mėnesį parduotų albumų rekordą. Į perleistą versiją įėjo keturi papildomi takeliai, savo žodžiais siūlantys klausytojams paguodą ir paskatinimą. Pagrindinis albumo singlas „Spring Day“ (Hangul: 봄날; Romanizuota: Bomnal) „Dazed Digital“ kritikų girtas kaip „intelektuali, padrąsinanti ir elegantiškai santūri netekties bei ilgesio studija“, kuri „sąmoningai vengia pompastiškų klišių ir dramos“. Įkūnydamas nostalgiją ir liūdesį, albumas atvėrė naują BTS įvaizdžio ir lyrizmo puslapį, bei pritraukė gausybę įvairių kartų gerbėjų. Po išleidimo, „Spring Day“ užėmė pirmąją vietą aštuoniuose Pietų Korėjos internetiniuose muzikos sąrašuse, Gaon sąraše bei sutrikdė Melon skaitmeninių dainų sąrašo tinklapio serverių veiklą dėl per didelio prisijungimų kiekio. Singlas taip pat pateko į JAV Billboard Bubbling Under Hot 100 sąrašą, kuriame pasiekė 15 vietą be reklamos pagalbos. Daina vis dar rodo savo populiarumą ir iki šios dienos yra ilgiausiai Melon muzikos sąrašuose išlikusi K-pop grupės daina. Vėliau „Spring Day“ 9-uosiuose Melon muzikiniuose apdovanojimuose pelnė Geriausios Metų Dainos statulėlę.

Kartu su albumo „You Never Walk Alone“ išleidimu, BTS pradėjo savo antrąjį pasaulinį turą, „2017 BTS Live Trilogy Episode III: The Wings Tour“, kuris tęsėsi nuo vasario iki gruodžio. Turo metu grupė aplankė 12 šalių, tarp kurių buvo Brazilija, Australija, Japonija, Hong Kongas bei JAV. Ture iš viso dalyvavo 550 000 gerbėjų. Turo metu, BTS pradėjo koncertuoti vis didesnėse vietose ir iš salių persikėlė į arenas bei uždarus stadionus. Šiaurės Amerikos dalies turo bilietai buvo išparduoti per kelias minutes ir dėl didelės paklausos buvo pridėtos dvi papildomos datos: BTS tapo pirmaisiais K-Pop atlikėjais, išpardavusiais arenas JAV. Pabaigę turo Šiaurės Amerikoje dalį, gegužės mėnesį BTS sudalyvavo 24-uosiuose Billboard muzikos apdovanojimuose, kuriuose laimėjo Top Social Artist statulėlę ir tapo pirmąja Pietų Korėjos grupe, pelniusia Billboard muzikos apdovanojimą.2017 m. liepą, minėdami Pietų Korėjos muzikinės legendos Seo Taiji 25-ąsias metines, kaip metinių projekto „Time: Traveler“ dalis, BTS išleido Seo Taiji 1995 m. išleisto kūrinio „Come Back Home“ perdainuotą versiją. Grupė perrašė dainos žodžius bei melodiją, pritaikydami kūrinio idėją prie XXI a. visuomenės pokyčių. Vėliau BTS buvo pakviesti Seulo olimpiniame stadione kartu su Seo Taiji atlikti aštuonias dainas jo koncerte, vykusiame rugsėjo pradžioje. Koncerto metu, Seo Taiji paminėjo jo ir BTS muzikos tematinius panašumus ir pavadino grupę savo muzikiniais įpėdiniais, sakydamas: „Dabar tai jūsų karta. Parodykite tai jiems“.Aptarę brendimo ir pagundos idėjas „Wings“ (2016) albume bei paguodos tematiką perleistoje albumo versijoje „You Never Walk Alone“ (2017), BTS pradėjo „Love Yourself“ seriją, kurios idėja buvo siekti suvokti ir pasiekti meilę sau pasitelkiant „起承轉結“ (Hangul: 기승전결; Romanizuota: Giseungjeongyeol) pasakojimo seką, reiškiančią "pradžią, vystymąsi, posūkį bei išvadas. " 2017 m. rugsėjį, BTS išleido pirmąją serijos dalį, penktąjį EP, „Love Yourself: Her“, kuriame esantis takelis „Best of Me“ buvo prodiusuotas dueto Chainsmokers nario Andrew Taggart. EP reklamuoti išleisti du singlai: „DNA“ ir Steve Aoki remiksuota dainos „Mic Drop“ versija, atlikta kartu su reperiu Desiigner. Albumų serijoje, EP reprezentavo „承“, arba „vystymąsi“, ir grupės lyderio RM laikomas vienu kertinių BTS karjeros taškų. Plačiau kalbant, „Love Yourself: Her“ apibūdino džiugesį bei laimę, išgyvenamą įsimylėjus. Iš muzikinės pusės, EP tyrinėjo „dvipusį grupės eksperimentavimą su elektro-pop ir hip-hop stiliais“: pirmąją albumo dalį sudarė „šokių muzikos takeliai, akcentuojantys grupės vokalinius sugebėjimus“, o antroji dalis „pristatė galingus grupės reperių sugebėjimus. „

Komerciškai, išleidę „Love Yourself: Her“ EP, BTS pasiekė naujas karjeros aukštumas, ir debiutavo septintoje Billboard 200 vietoje, JAV pardavę 31 000 albumo kopijų. Korėjoje, Gaon albumų tope EP pardavė daugiau nei 1,2 milijono kopijų per pirmąjį mėnesį, pasiekė pardavimų topo istorijoje rekordą bei tapo aukščiausią vietą užėmusiu albumu Korėjos topų istorijoje, pirmąją vietą užleidusiu tik g.o.d. albumui „Chapter 4“, išleistam 2001 m. Singlas „DNA“ buvo išleistas kartu su EP ir debiutavo antrojoje Korėjos topų vietoje. Dainos vaizdo klipas sumušė prieš tai pasiektą daugiausiai peržiūrų per 24 valandas surinkusio vaizdo klipo rekordą, surinkęs daugiau nei 20 milijonų peržiūrų YouTube tinkle. „DNA“ taip pat tapo pirmąja grupės daina, patekusia į Billboard Hot 100 sąrašą, kuriame užėmė 85 vietą. BTS tapo pirmąja tai pasiekusia K-Pop vaikinų grupe ir antraisiais Korėjos atlikėjais su korėjietiška daina. Savaitę po išleidimo, „DNA“ pakilo į 67 vietą ir tapo tuo metu aukščiausią vietą Billboard Hot 100 užėmusiu K-pop grupės kūriniu, sumušusiu Wonder Girls anksčiau pasiektą rekordą. Antrasis EP singlas „Mic Drop (Remix)“ Billboard Hot 100 pasiekė 28 vietą ir tapo pirmuoju K-Pop grupės singlu, patekusiu į top 40. Tiek „Mic Drop (Remix)“, tiek „DNA“ vėliau pelnė auksinius Amerikos įrašų pramonės asociacijos (RIAA) sertifikatus: BTS tapo pirmaisiais ir vieninteliais Korėjos atlikėjais, pelniusiais du sertifikatus. 2018 m. lapkritį, „Mic Drop (Remix)“ pelnė platininį sertifikatą, o BTS tapo pirmąja Korėjos grupe, JAV turinčia platininį singlą. 2017 m. gruodį, „DNA“ ir „Mic Drop“ buvo išleisti kaip trigubo japoniško singlo dalis, kartu su nauja daina „Crystal Snow“. Singlas pasiekė pirmąją vietą Oricon tope ir tapo daugiausiai pardavimų per savaitę surinkusiu K-Pop atlikėjo singlu. Iki metų galo buvo parduota 380 000 singlo kopijų ir BTS tapo vieninteliais užsienio atlikėjais, tais metais Japonijoje turėjusiais dvigubai platininį singlą, sertifikuotą RIAJ.2017 m. lapkritį BTS tapo pirmąja K-Pop grupe, pasirodžiusia Amerikos muzikos apdovanojimuose; Šis pasirodymas stipriai prisidėjo prie sparčiai augančio pasaulinio grupės populiarumo. Tą patį mėnesį Gineso rekordai paskelbė, jog BTS pelnė vietą 2018 m. knygos leidime kaip „daugiausiai sekėjų Twitter tinkle turinti grupė“. Gruodžio mėnesį, jie taip pat tapo pirmąja K-Pop grupe, pasirodžiusia „Dick Clark’s New Year Rockin' Eve“ renginyje, transliuojamame visoje JAV Naujųjų Metų išvakarėse. Tą patį mėnesį grupė debiutavo Japonijos TV muzikiniame šou TV „Asahi’s Japan Music Station Super Live“. Metų pabaigoje, BTS laimėjo antrąjį Metų atlikėjo apdovanojimą 19-uosiuose Mnet Asian Music apdovanojimuose ir tapo pirmaisiais atlikėjais, pelniusiais šį titulą dvejus metus iš eilės. Grupė taip pat tapo pirmaisiais „Didžiajam Trejetui“ nepriklausančiais atlikėjais, laimėjusiais tris pagrindinius apdovanojimus Golden Disc bei Seulo Muzikos apdovanojimuose.


=== 2018: pasaulinis pripažinimas ===
Prieš naujojo albumo išleidimą, BTS išleido originalų aštuonių serijų dokumentinį ciklą YouTube Premium tinkle, pavadinimu Burn the Stage. Dokumentinis ciklas buvo leidžiamas nuo 2018 m. kovo iki gegužės ir leido žiūrovams pažvelgti į 2017 m. vykusio grupės Wings turo užkulisius. Balandžio mėnesį, grupė taip pat išleido savo trečiąjį japonišką studijinį albumą, „Face Yourself“, debiutavusį 43 Billboard 200 topo vietoje ir tapusį trečiu aukščiausią vietą užėmusiu japonišku albumu JAV topo istorijoje. Kartu su „Face Yourself“ išleidimu, grupė išleido devynių minučių ilgumo trumpametražį filmą pavadinimu „Euphoria: Theme of Love Yourself: Wonder“, kurio pagrindinė dalis buvo naujai išleistas kūrinys „Euphoria“. Pagrindinė filmo tema buvo „起“ arba pasakojimo sekos „pradžia“.

2018 m. gegužę BTS išleido trečiąjį korėjietišką studijinį albumą, „Love Yourself: Tear“, ir pasirodė 25-uosiuose Billboard muzikos apdovanojimuose. Ceremonijos metu BTS debiutavo kaip muzikiniai atlikėjai, pirmą kartą atlikę pagrindinį naujojo albumo singlą „Fake Love“, laimėjo Top Social Artist apdovanojimą ir tapo vieninteliais Korėjos atlikėjais, laimėjusiais apdovanojimą dvejus metus iš eilės. Pasakojimo sekoje albumas sutapo su „轉“ arba „Love Yourself“ serijos „posūkiu“ ir aptarė kankinančią meilę be atsako bei padrąsino tuos, kurie gyvena neturėdami svajonės. Iš kritikų albumas sulaukė daugiausiai teigiamų atsiliepimų. Caitlin Kelley iš „Billboard“ apibūdino albumą kaip „vieną iš grupės labiausiai tematiškai vientisų ir tuo pačiu metu muzikaliai įvairių albumų, kurio maksimalistiškas prodiusavimas susijungė su vienatvės temomis“. Sheldon Pearce iš „Pitchfork“ rašė, jog albumo „formulė yra gudri ir apimanti kelias temas apie meilę bei netektį, kreipianti didesnį dėmesį į repą nei bet kada anksčiau“ ir jog albumas „bando būti vientisas ir tuo pat metu siūlo smagių, įvairiapusių dainų įvairovę“.Komerciškai, „Love Yourself: Tear“ buvo vienas sėkmingiausių BTS albumų, pakylėjusių grupę į naujas aukštumas tiek Korėjoje, tiek tarptautiniu mastu. Albumas debiutavo pirmoje JAV Billboard 200 topo vietoje, pardavęs 135 000 vienetų (iš kurių 100 000 buvo fiziniai pardavimai), ir tapo aukščiausią vietą topuose užėmusiu bei pirmuoju pirmąją vietą JAV užėmusiu BTS albumu, taip pat pirmuoju K-Pop albumu pasiekusiu JAV albumų topo viršunę ir aukščiausiai JAV topuose pakilusiu Azijos atlikėjo albumu. „Love Yourself: Tear“ taip pat tapo pirmuoju BTS albumu, patekusiu į UK albumų topo dešimtuką, kuriame užėmė aštuntąją vietą. Grupės singlas „Fake Love“ tapo pirmuoju BTS top dešimt hitu Billboard Hot 100 sąraše ir tapo septynioliktąja ne angliška daina, pasiekusia top dešimtuką, bei pirmąja Korėjos grupės daina. Vėliau „Fake Love“ tapo trečiuoju grupės singlu, rugpjūtį pelniusiu auksinį RIAA sertifikatą. Pietų Korėjoje „Love Yourself: Tear“ pardavė daugiau nei 1,6 milijono kopijų per pirmąsias dvi savaites ir tapo tuometiniu daugiausiai pardavimų surinkusių albumu nuo Gaon muzikinio topo įkūrimo.Užbaigdami „Love Yourself“ seriją, 2018 m. rugpjūtį BTS išleido antrąjį kompiliacinį albumą „Love Yourself: Answer“, į kurį įtrauktos dainos iš ankstesnių „Love Yourself“ albumų bei septyni nauji takeliai. Albumas reklamuoti išleistas singlas „Idol“ bei skaitmeninė jo versija, atlikta kartu su Nicki Minaj. Tematiškai, „Love Yourself: Answer“ išdėstė serijos dainas pagal pasakojimo seką: pradžia, vystymasis, posūkis bei išvados iliustravo naujos meilės džiugesį, atsisveikinimo skausmą bei suvokimą, jog visų svarbiausia yra meilė sau. Albumas sulaukė daugiausiai teigiamų įvertinimų iš kritikų. „Billboard“ pavadino jį „meistriška ilgų metų darbo kulminacija, kupina gilių prasmių“ ir „neabejotinu BTS magnum opus, kurį dauguma kitų atlikėjų tik svajoja pasiekti“.Komerciškai, 2018 m. rugpjūtį Gaon albumų sąraše parduota virš 1.9 milijonų įrašo kopijų ir dar sykį sumuštas visų laikų mėnesio pardavimų rekordas. Albumas tapo antru BTS įrašu, užėmusiu pirmąją vietą JAV Billboard 200 sąraše ir šalyje pardavė daugiausiai kopijų tuo metu. BTS tapo vieninteliais K-Pop atlikėjais, išleidusiais du albumus, pasiekusius Billboard 200 topo viršūnę, ir pirmaisiais pop atlikėjais, turinčiais du per mažiau nei vienerius metus išleistus albumus, pasiekusius pirmąją topo vietą po One Direction, kurie pasiekė topo viršūnę su albumais „Midnight Memories“ 2013 m. ir „Four“ 2014 m. 2020 m. sausį „Love Yourself: Answer“ tapo pirmuoju korėjietišku albumu, pelniusiu platininį RIAA sertifikatą. Kanadoje „Love Yourself: Answer“ tapo pirmuoju grupės albumu, pasiekusiu pirmąją Kanados albumų topo vietą. JAV, „Idol“ pasiekė 11 vietą Billboard Hot 100 sąraše. „Idol“ taip pat pasiekė top penketuką Kanados singlų tope ir tapo pirmąja grupės daina, patekusia į Kanados top dešimtuką. Dainos vaizdo klipas per pirmas 24 valandas surinko daugiau nei 45 milijonus peržiūrų YouTube tinkle ir sumušė prieš tai Taylor Swift pasiektą rekordą su daina „Look What You Made Me Do“. 2020 m. sausį, „Idol“ pelnė platininį RIAA sertifikatą.Kartu su „Love Yourself: Answer“ išleidimu 2018 m. rugpjūtį, BTS pradėjo trečiąjį pasaulinį turą Love Yourself, surengę koncertą didžiausiame Pietų Korėjos Seulo Olimpiniame stadione. Spalio mėnesį kartu su Steve Aoki BTS išleido singlą „Waste It On Me“, tapusį grupės pirmuoju ir vieninteliu anglišku kūriniu. Turo metu, BTS pasirodė vis didesnėse salėse: nuo arenų iki stadionų. Paskutinės turo stotelės Šiaurės Amerikoje metu, grupė pasirodė Citi Field stadione Kvinse ir tapo pirmaisiais Korėjos atlikėjais, pasirodžiusiais JAV stadione. Visi 40,000 koncerto bilietų buvo išparduoti per mažiau nei 20 minučių. Pasak bilietų pardavimo tinklapio StubHub, BTS turo koncertai buvo vieni geriausiai parduodamų tarptautinėje rinkoje, neįskaičiuojant JAV, 2018 m. ir liko antri tik po Ed Sheeran. Kitas bilietų pardavimo tinklas Vivid Seats pavadino BTS 2018 m. metų atlikėjais, atkreipdamas ypatingą dėmesį į grupės koncertą Citi Field stadione. Turas taip pat sulaukė daugiausiai teigiamų atsiliepimų iš kritikų. Philip Cosores iš „Uproxx“ apibūdino keturis BTS koncertus Staples Center arenoje kaip „milžinišką, visus pojūčius sujungiančią patirtį“, pristatančią „kultūras sujungiantį pasirodymą“, kuriame muzika svarbesnė už bet kokius kalbos barjerus. Crystal Bell iš MTV rašė, jog „BTS sukūrė tokią visus įtraukiančią ir vizualiai stulbinančią patirtį, įamžinusią šią vaikinų grupę kaip vieną ryškiausių šiandieninių pop muzikos atlikėjų. „ Tą spalį, likus metams iki pirmojo grupės kontrakto pabaigos, BTS atnaujino sutartį su „Big Hit Entertainment kompanija“ iki 2026 m.Peržengę į filmų industriją, 2018 m. lapkritį BTS pasauliu mastu išleido dokumentinį filmą „Burn the Stage: The Movie“, sulaukusį didžiulio komercinio pasisekimo. Vien JAV filmas surinko 1,2 milijoną dolerių pelno per premjeros dieną ir 3,54 milijonus dolerių per trejų dienų trukmės savaitgalį, ir sumušė daugiausiai uždirbusio muzikinio filmo rekordą, prieš tai pasiektą 2014 m. vaikinų grupės One Direction. Filmas užėmė dešimtąją vietą daugiausiai uždirbusių filmų sąraše, nors buvo rodytas tik 620 kino teatrų palyginus su 2,000-4,000 kinų teatrų, kuriuose rodyti kiti top dešimtuko filmai.Metų pabaigoje BTS pelnė trečią iš eilės Metų atlikėjo apdovanojimą 20-tuosiuose Mnet Asian Music apdovanojimuose ir užėmė aštuntąją vietą „Billboard“ metų pabaigos geriausių atlikėjų sąraše, kartu su tokiais muzikantais kaip Drake bei Taylor Swift. BTS taip pat užėmė antąją vietą duetų/grupių tope, pirmąją vietą užleidę grupei Imagine Dragons. Grupė pateko ir į „Bloomberg“ 50 sąrašą už „pasiryžimą kalbėti apie socialines problemas, psichinę sveikatą bei politiką, pasitelkdami žaismingą bubble gum pop muzikinį stilių.“ Grupė vien Pietų Korėjoje pardavė virš dešimties milijonų albumų, iš kurių penki milijonai parduoti vien per 2018 m.


=== 2019: „Map of the Soul: Persona“, pasaulinis turas stadionuose ir „BTS World“ ===
2019 m. vasarį BTS pasirodė 61-uosiuose „Grammy“ apdovanojimuose, kur įteikė vieną iš apdovanojimų. Tai buvo pirmasis kartas, kai grupė dalyvavo prestižiniuose apdovanojimuose po apsilankymo Los Andželo Grammy muziejuje 2018 m. Balandžio mėnesį, BTS tapo pirmaisiais Azijos atlikėjais, peržengusiais 5 milijardus „Spotify“ perklausų. „Time“ žurnalas įvardijo grupę kaip vieną iš įtakingiausių 2019 m. asmenybių Time 100 sąraše.Šeštasis grupės EP „Map of the Soul: Persona“ buvo išleistas balandžio 12 d. kartu su singlu „Boy With Love“ (Hangul: 작은 것들을 위한 시; Romanizuota: Jageun geotdeureul wihan si), įrašytu drauge su atlikėja Halsey. Išleidus EP, BTS pasirodė „Saturday Night Live“ laidoje ir tapo pirmaisiais tai padariusiais Korėjos atlikėjais. Grupės pasirodymas tapo vienu laukiamiausių pasirodymų televizijos laidos istorijoje.Komerciškai, BTS pasiekė naujas karjeros aukštumas. „Map of the Soul: Persona“ tapo pirmuoju korėjietišku albumu, pasiekusiu pirmąją vietą JK bei Australijos topuose, ir trečiuoju iš eilės grupės albumu, užėmusiu pirmąją vietą Billboard 200 sąraše. EP buvo trečiasis grupės albumas, per vienuolika mėnesių užėmęs šią poziciją: BTS prisijungė prie The Beatles, pelniusių tokį patį pasiekimą 1995–96 m. BTS taip pat tapo grupe, greičiausiai tris kartus užėmusia pirmąją topo vietą nuo 1967 m. The Monkees pasiekimo. EP tapo daugiausiai fizinių kopijų pardavusiu 2019 m. albumu JAV, pardavusiu 312,000 kopijas. Vėliau „Map of the Soul: Persona“ tapo visų laikų geriausiai parduodamu Pietų Korėjos albumu, pardavusiu daugiau nei 3,2 milijono kopijų per mažiau nei mėnesį. Prieš BTS, geriausiai parduodamų albumų sąrašas buvo dominuojamas vėlyvų dešimto dešimtmečio grupių: BTS tapo vieninteliais po 2000 m. aktyviais atlikėjais, patekusiais į geriausiai parduodamų albumų top dešimtuką. „Boy With Luv“ debiutavo aštuntoje Billboard Hot 100, aukščiausiai iš visų Korėjos grupių, o jos vaizdo klipas tapo daugiausiai peržiūrų per 24 valandas surinkusiu 2019 m. klipu, surinkusiu virš 74,6 milijono peržiūrų. „Boy With Luv“ pelnė pardavimų sertifikatus daugelyje valstybių, tarp jų Australijoje, kurioje daina pelnė auksinį sertifikatą pardavusi 35 000 vienetų, bei JAV, kur pelnė platininį RIAA sertifikatą už milijoną parduotų kopijų. „Map of the Soul: Persona“ taip pat pelnė sidabrinį sertifikatą JK bei auksinį sertifikatą Prancūzijoje, pardavusi 60 000 bei 50 000 kopijų.

Po dviejų grupės laimėjimų 26-uosiuose Billboard muzikos apdovanojimuose gegužę, tarp kurių buvo ir Geriausios grupės statulėlė, BTS pradėjo savo pasaulinio turo pratęsimą, „Love Yourself: Speak Yourself“, kurio metu pasirodė keliuose stadionuose: Wembley, Stade de France, MetLife, Rose Bowl bei Soldier Field. Šio turo metu, BTS tapo pirmaisiais Azijos bei angliškai nekalbančiais atlikėjais, pasirodžiusiais ir išpardavusiais Wembley stadioną. Grupės koncertai Rose Bowl stadione sumušė daugiausiai uždirbusių pasirodymo stadiono istorijoje rekordą, pralenkęs Taylor Swift ir U2 prieš tai surengtus koncertus. Visos koncertų datos išparduotos per dvi valandas ir dėl didelio susidomėjimo pridėta papildomų datų. Turo metu BTS pasirodė „The Late Show with Stephen Colbert“ ir atidarė „Good Morning America“ vasaros loncertų seriją kaip pagrindiniai renginio Manhatane atlikėjai. Grupė taip pat pasirodė projekto The Voice finale bei viename iš Britain’s Got Talent pusfinalių.Prieš naujo mobiliojo žaidimo „BTS World“ išleidimą 2019 m. birželį, drauge su kitais atlikėjais grupė išleido tris singlus: „Dream Glow“ su britų dainininke Charli XCX, „A Brand New Day“ su švedų atlikėja Zara Larsson bei „All Night“ su JAV reperiu Juice Wrld. BTS taip pat išleido ir dainą „Heartbeat“ kartu su vaizdo klipu. Visi šie kūriniai buvo įtraukti į oficialų žaidimo garso takelį „BTS World: Original Soundtrack“. Rugpjūčio 8 d., pardavęs 500 000 kopijų, garso takelis pelnė dvigubą platininį sertifikatą Gaon tope ir tapo pirmuoju garso takeliu, sertifikuotu nuo naujųjų Gaon taisyklių pritaikymo praėjusiais metais. Sukurtas Pietų Korėjos kompanijos Netmarble, žaidimas birželio 26 d. buvo išleistas iOS bei Android operacinėms sistemoms virš 175 šalių.Liepos 3 d. BTS išleido dešimtąjį japonišką singlą „Lights“. Dvipusio singlo išankstinių užsakymų skaičius viršijo milijoną kopijų, sumušė 24 metų senumo užsienio atlikėjų singlų pardavimų rekordą, anksčiau pasiektą Celine Dion su jos 1995 m. singlu „To Love You More“, ir tapo pirmuoju korėjietišku singlu, kurio į Japoniją išsiųsta daugiau nei milijonas kopijų. Iš viso buvo parduota daugiau nei milijonas „Lights“ kopijų, o rugpjūčio 8 d. singlas pelnė milijoninį RIAJ sertifikatą. Tai buvo pirmasis vyrų atlikėjų išleistas singlas, pelnęs šį titulą nuo Masafumi Akikawa 2007 m. kūrinio „A Thousand Winds“. Tai buvo pirmasis BTS pasiektas milijoninis sertifikatas Japonijoje nuo grupės debiuto.Rugpjūčio mėnesį „Love Yourself: Her“ ir „Love Yourself: Tear“ albumai viršijo 2 milijonus pardavimų, o „Love Yourself: Tear“ pelnė dvigubą milijoninį Gaon topo sertifikatą. Tai buvo antrasis BTS albumas, po „Love Yourself: Answer“ pelniusio sertifikatą 2018 m. spalį. Visi trys Love Yourself serijos albumai Pietų Korėjoje pardavė virš 2 milijonus kopijų. „Love Yourself: Tear“ vėliau pelnė sidabrinį sertifikatą UK ir tapo trečiuoju grupės albumu, šį sertifikatą pelniusiu po „Love Yourself: Answer“ ir „Map of the Soul: Persona“.
Spalio mėnesį BTS pasirodė Karaliaus Fahd tarptautiniame stadione Rijado mieste ir tapo pirmaisiais užsienio atlikėjais, atlikusiais solinį koncertą Saudo Arabijoje. Trys paskutiniai rekordus mušusio „Love Yourself: Speak Yourself“ turo koncertai, kuriais užbaigta ši grupės era, buvo surengti Seulo Olimpiniame Stadione. Pasak „Billboard“ metų pabaigos turų pelno sąrašo, grupė uždirbo virš 196 milijonus JAV dolerių, pasirodė prieš daugiau nei 1,6 milijonus gerbėjų 42 turo stotelėse, nuo 2018 m. lapkričio 1 d. iki 2019 m. spalio 31 d, ir tapo trečiaisiais daugiausiai turo metu uždirbusiais atlikėjais po Ed Sheeran ir Pink. Grupės pelnas viršijo tokių roko legendų kaip The Rolling Stones, Metallica bei KISS, ir vaikinų grupės Backstreet Boys pardavimus. BTS tapo daugiausiai per turą uždirbusia 2019 m. grupe. Tą patį mėnesį, kartu su JAV atlikėju Lauv kaip antrąjį albumo „Map of the Soul: Persona“ grupė išleido dainos „Make It Right“ remiksą.Lapkritį BTS tapo pirmąja K-Pop grupe, laimėjusia Geriausio pop/roko dueto ar grupės apdovanojimą 2019 m. Amerikos muzikos apdovanojimuose, bei antrus metus iš eilės pelnė Geriausio atlikėjo socialiniuose tinkluose apdovanojimą.Gruodį grupė dalyvavo 2019 m. Melon muzikos bei Mnet Azijos muzikos apdovanojimuose. Grupė tapo pirmąja K-Pop istorijoje, pelniusia visus abiejų ceremonijų pagrindinius apdovanojimus; po keturias statulėles abiejuose renginiuose. Metų pabaigoje BTS užėmė penkioliktą vietą „Billboard“ metų pabaigos atlikėjų sąraše bei užėmė antrąją vietą duetų/grupių sąraše, pirmąją vietą užleidę Jonas Brothers. Žurnalas „Variety“ apdovanojo grupę 2019 m. Hitmakers Grupės statulėle. Grupė taip pat buvo daugiausiai sykių Twitter tinkle paminėti 2019 m. atlikėjai. Gruodžio 31 d. BTS pasirodė Niujorko Times skvere vykusiame ABC televizijos „Dick Clark’s New Year’s Rockin' Eve“ renginyje. 34-uosiuose Golden Disc apdovanojimuose, BTS tapo pirmaisias visų laikų atlikėjais, per vienerius metus pelniusiais visus pagrindinius tiek fizinių albumų, tiek skaitmeninės muzikos kategorijų apdovanojimus. BTS užbaigė 2019 m. kaip ketvirta sėkmingiausia Billboard Top 200 Atlikėjų sąrašo dueto/grupės kategorijos grupė, likusi tik už Queen, Imagine Dragons ir The Beatles.


=== 2020: „Map of the Soul: 7“, „Dynamite“ ir „BE“ ===
2020 m. sausį BTS išleido pirmąjį ketvirtojo grupės korėjietiško albumo „Map of the Soul: 7“ singlą „Black Swan“. Kartu su daina, grupė pristatė ir jai skirtą meninį vaizdo klipą, kuriame pagal dainą sukurtą choreografiją atliko Slovėnijos šokių grupė MN Dance Company. Pagrindinis „Map of the Soul: 7“ albumo platintojas „Dreamus“ pranešė, jog išankstiniai albumo užsakymai pasiekė 4,02 milijono ir aplenkė prieš tai 2,68 milijonų užsakymų rekordą laikiusį grupės EP „Map of the Soul: Persona“. „Black Swan“ debiutavo 57 Billboard Hot 100 bei 46 UK Official Singles topų vietose. Kiek vėliau, sausį, BTS pasirodė 62-uosiuose Grammy apdovanojimuose, kartu su Lil Nas X, Billy Ray Cyrus, Diplo ir kitais atlikėjais atlikę specialų dainos „Old Town Road“ pasirodymą. Taip BTS tapo pirmaisiais Pietų Korėjos atlikėjais, pasirodžiusiais ant Grammy apdovanojimų scenos.Albumas „Map of the Soul: 7“ buvo išleistas vasario 21 d. ir iš karto sulaukė pasaulinio pasisekimo. Pagrindiniu albumo singlu pasirinkta daina „On“ bei skaitmeninė dainos versija, įrašyta kartu su Australijos atlikėja Sia. Pasak Gaon albumų topo, per devynias dienas nuo albumo išleidimo, buvo parduota daugiau nei 4,1 milijonas „Map of the Soul: 7“ kopijų. Albumas aplenkė ankstesnį grupės darbą „Map of the Soul: Persona“ ir tapo geriausiai parduodamu įrašu Pietų Korėjos istorijoje bei pirmuoju albumu, pelniusiu keturgubą milijoninį sertifikatą. Albumas debiutavo pirmoje JAV Billboard 200 topo vietoje, šalyje pardavus 422 000 kopijų. BTS tapo greičiausiai keturis pirmąją topo vietą užėmusius albumus išleidusia grupe po The Beatles 1968 m. Albumas tapo didžiausiu 2020 m. topo debiutu, jį vėliau aplenkė tik The Weeknd kūrinys „After Hours“, išleistas kovo 20 d. Albumas debiutavo pirmosiose tokių šalių kaip Australija, Kanada, Prancūzija, Vokietija, Airija, Japonija, Didžioji Britanija ir JAV albumų topo vietose, – BTS tapo pirmąja Azijos grupe, kurios albumas pasiekė pirmąsias vietas penkių didžiausių pasaulio muzikos rinkų topuose. Pagrindinis albumo singlas „On“ debiutavo ketvirtoje Billboard Hot 100 topo vietoje su 86 000 skaitmeninių kopijų. Kūrinys tapo pirmąja BTS top penketuko daina ir daugiausiai pardavimų per savaitę sulaukusiu singlu. Taip buvo trečiasis grupės top dešimtuko bei aukščiausiai pakilęs singlas, pelnęs BTS daugiau top dešimtuke pasirodžiusių dainų nei turėjo bet kuris kitas Pietų Korėjos atlikėjas. Norėdami pratęsti „Map of the Soul“ albumų seriją, balandžio mėnesį BTS turėjo pradėti ketvirtąjį pasaulinį ir antrąjį stadioninį turą, Map of the Soul Tour. Visgi dėl CoVid-19 sukeltos pandemijos, numatytos turo datos Seule buvo atšauktos, o likęs pasaulinis turas galiausiai nukeltas.


== Artistiškumas ==


=== Įkvėpėjai ===

BTS yra įvardiję grupę Seo Taiji and Boys, reperius Nas, Eminem, Kanye West, atlikėjus Post Malone, Charlie Puth ir Danger ir savo muzikinio stiliaus įkvėpėjus. Grupė Queen taip pat paminėta kaip viena iš grupės įkvėpėjų: interviu metu Suga pasidalijo, jog „užaugo žiūrėdamas Live Aid pasirodymo įrašus“. Grupės koncerto Wembley stadijone metu, Jin atidavė pagarbą legendiniam grupės pasirodymui pakvietęs publiką atlikti žymiąją Freddie Mercury „ay-oh“ skanduotę iš Live Aid koncerto.BTS kūryba taip pat įkvėpta ir daugybės literatūrinių, psichologinių, meninių bei filosofinių mediumų. 2016 m. išleistas grupės albumas „Wings“ įkvėptas Hermano Hesės jaunimui skirtos novelės „Demian“. Singlas „Blood, Sweat and Tears“ nurodo į Frydricho Nyčės veikalą „Štai taip Zaratustra kalbėjo“, Herberto Džeimso Dreiperio paveikslą „The Lament for Icarus“ ir Pieterio Breigelio paveikslus „Sukilusių angelų nuopolis“ ir „Landscape with the Fall of Icarus“: dainos vaizdo klipe cituojamas Nyčės kūrinys bei vaizduojami paminėti tapybos darbai. Dainos „Spring Day“ muzikiniame klipe galima pastebėti Ursula Le Guin trumpos istorijos „The Ones Who Walk Away from Omelas“ motyvų. Vienas pagrindinių „Love Yourself“ albumų serijos įkvėpimo šaltinių yra Erich Fromm kūrinys „The Art of Loving“, o daina „Magic Shop“ iš albumo „Love Yourself: Tear“ (2018) buvo įkvėpta James R Doty memuarų „Into the Magic Shop“. BTS 2019 m. albumo „Map of the Soul: Persona“ pavadinimas kilęs iš Murray Stein veikalo „Jung’s Map of the Soul: An Introduction“.


=== Muzika ===
Septynetas kartu rašo ir prodiusuoja didžiąją daugumą savo kūrinių. Nuo pat grupės sudarymo, BTS sukūrė ir palaiko „muzikos sintezės“ stilių, daugiausiai įkvėptą hip hopo elementų, kylančių iš RM bei Suga patirties gatvės repo pasaulyje ir pagrindinio grupės prodiuserio Pdogg stiliaus. Vengdami vieno specifiško žanro, BTS su kiekvienu nauju albumu pristatydavo vis naujus muzikinius stilius. Pradžioje BTS skambesys buvo įkvėptas seno stiliaus hip hopo ritmų albumuose „2 Cool 4 Skool“ and „O!RUL8,2?“. Kiek vėliau, „Danger“ ir „Boy in Luv“ erų metu, grupė perėjo prie R&B bei roko muzikos stilių. Albumų serijoje „The Most Beautiful Moment in Life“ pasitelkti styginių instrumentų garsai bei elektroninė šokių muzika. Albumai „Wings“ ir „You Never Walk Alone“ pristato moombahton, neo soul bei gospelo stilių. „Love Yourself“ serijos kūriniuose galima išgirsti future bass, Lotynų Amerikos pop muzikos bei džiazo hip hopo stilių elementų.


=== Dainų žodžiai bei kūrybos tematika ===
BTS dainų žodžiai aptaria socialines problemas, dažnai kritikuodami Pietų Korėjos visuomenės normas. Dainos „No More Dream“ ir „N.O“ iš grupės „mokyklos trilogijos“ buvo įkvėptos narių patirties Pietų Korėjoje paplitusio išsilavinimo svarbos akcentavimo ir ragino pakeisti švietimo sistemą bei visuomenės lūkesčius. Grupės narių kaip Korėjos jaunuolių patirtis įkvėpė tokias dainas kaip „Dope“ ir „Silver Spoon“ (Hangul: 뱁새; Romanizuota: Baepsae) iš BTS „jaunystės serijos“, kurios kalbėjo apie kartų nelygybę bei jaunimo prarastą norą užmegzti romantiškus santykius, tuoktis, susilaukti vaikų, įgyti pastovų darbą, namus bei palaikyti socialinį gyvenimą dėl ekonominių sunkumų bei vyresnių kartų ir medijos nusistatymo prieš naująją kartą. Daina „Am I Wrong“ iš albumo „Wings“ (2016) kalbėjo apie socialinę apatiją dabartiniams įvykiams—dainos žodžiai „Visi mes šunys ir kiaulės / tampame šunimis, nes daromės aršūs“ nurodė į Pietų Korėjos švietimo ministrą Na Hyang-wook, kuris buvo kastų sistemos šalininkas ir vidurinės klasės asmenis vadino „šunimis ir kiaulėmis“. BTS atliko dainą televizijos laidoje 2016 m. Pietų Korėjos politinio skandalo, kuris privedė iki prezidento Park Geun-hye nušalinimo, metu. RM ir Suga asmeniniai išgyvenimai ir psichinės sveikatos problemos įkvėpė tokias dainas kaip „Tomorrow“, „Intro: The Most Beautiful Moment in Life“, „So Far Away“, „The Last“ bei „Forever Rain“. Daina „Not Today“ iš albumo „You Never Walk Alone“ (2017) tai kūrinys, prieštaraujantis sistemai ir užtariantis visuomenės mažumas, o singlas „Spring Day“ buvo parašytas norint pagerbti Sewol kelto tragedijos aukas.Viena iš BTS albumų pasikartojančių temų yra „jaunystės atspindys“. Grupės „mokyklos trilogija“ tyrinėjo „mokyklinio amžiaus jaunuolių išgyvenamas problemas bei nerimą“. Jų „jaunystės serija“ „kalbėjo apie temas, aktualias kiekvienam jaunam žmogui, tačiau retai aptariamas kitų pop muzikantų: psichines problemas bei troškimą būti lygiaverte visuomenės dalimi“. Albumas „Wings“ (2016) daugiausiai dėmesio kreipė gundymui bei nuodėmei. „Love Yourself“ albumų serija panaudojo pasakojimo formatą iliustruoti meilės sukeliamam džiugesiui, išsiskyrimo skausmui ir meilės sau svarbos suvokimui.
Nuo grupės sudarymo, BTS manė, jog savos istorijos pasakojimas yra vienintelis būdas jaunajai kartai gerai suprasti jų muziką. Parašę virš 90 procentų išleistų dainų žodžių, BTS bando apdainuoti kiekvieno žmogaus potyrius kaip liūdesys bei vienatvė, bei paversti juos į kažką pozityvaus ir suvaldomo. Kalbėdamas apie grupės dainų žodžius, RM teigė, kad jis stengiasi, jog BTS neskambėtų tarsi savo dainose pamokslauja ar peikia žmones, nes kiekvienas gyvena skirtingus gyvenimus bei turi skirtingus likimus. Paklaustas, ar rašyti apie dalykus kaip psichinė sveikata yra sunku, Suga atsakė:"Mums atrodo, kad žmonės turintys galimybę kalbėti apie tokius dalykus tikrai turėtų tai daryti dažniau, nes dažnai sakoma, kad depresija tai kažkas, ką reikia diagnozuoti ligoninėje, ir apie ką negali žinoti, kol tau to nepasakys gydytojas. […] Vis labiau ir labiau manau, kad atlikėjai ar įžymybės, turinčios galimybę kalbėti apie tokias problemas, turėtų jų nevengti. „Fuse“ žurnalo reporteris Jeff Benjamin gyrė BTS už „nuoširdų kalbėjimą apie jiems svarbias temas, gyvendami net ir konservatyvioje visuomenėje“. Pietų Korėjos prezidentas Moon Jae-n laiške BTS grupės atvirumą ir toleranciją įvardijo kaip BTS sėkmės priežastį, parašęs, „Kiekvienas iš septynių grupės narių dainuoja ar repuoja iš visos širdies apie tokį gyvenimą, kokį patys nori gyventi. Grupės melodijos bei dainų žodžiai peržengia regionų sienas, kalbos, kultūros bei institucinius barjerus“.


== Įtaka ==

BTS buvo apibūdinti kaip „neabejotinai populiariausias ir sėkmingiausias vardas K-pop industrijoje“, kurie geba „pasiekti aukštumas, nesulyginamas su nei vienu kitu šio žanro atlikėju. „ „Time“ žurnalas suteikė grupei „pop muzikos princų“ pravardę. „Billboard“ žurnalo vyresnysis vice prezidentas Silvio Pietroluongo teigė, jog BTS sėkmę galima sulyginti su grupių The Beatles ar The Monkees. Nielsen Music kompanijos vice prezidentė Helena Kosinski sakė, jog "nors BTS ir nebuvo pirmieji K-pop atlikėjai, atvėrę žanrui duris į pasaulinę muzikos rinką, grupė tapo pirmąja išgarsėjusia visame pasaulyje. BTS stilius patrauklus ne tik jaunimui, bet ir 50-ties bei 60-ties metų amžiaus žmonių grupei. „ Tapę pirmaisiais angliškai nekalbančiais atlikėjais, patekusiais į Global Artist Chart sąrašą 2018 m., BTS užėmė antrąją ir trečiąją vietą geriausiai pasaulyje parduodamų albumų sąraše bei antrąją vietą geriausiai parduodamų fizinių ir skaitmeninių albumų, bei muzikos klausymo platformų sąraše, likę tik už reperio Drake. 2018 m. vien JAV iš 17 K-pop atlikėjų sąrašo BTS parduoti albumai sudarė 72,7 procento visų kitų atlikėjų pardavimų. Pietų Korėjoje BTS albumų pardavimai sudarė 41,9 procentus visų albumų pardavimų pirmojoje 2019 m. pusėje, sulaukę 25,3 procentais daugiau pardavimų palyginus su praėjusiais metais. 2019 m. lapkritį BTS užėmė ketvirtąją vietą „Billboard“ dešimtojo dešimtmečio Top Social Artist sąraše bei tapo aukščiausią vietą sąraše pelniusia grupe. BTS taip pat užėmė 45 vietą „Billboard“ geriausių koncertuojančių dešimtojo dešimtmečio atlikėjų sąraše. Grupė taip pat tapo aukščiausią vietą sąraše užėmusiais Azijos atlikėjais ir vieninteliais angliškai nekalbančiais muzikantais.BTS dažnai įvardijami kaip „populiariausia pasaulio vaikinų grupė“. Grupė pasirodė įvairiuose pasiekimų sąrašuose. Tapę 2017 ir 2018 m. dažniausiai minėtomis įžymybėmis „Twitter“ tinkle, BTS buvo įtraukti į „Time“ žurnalo įtakingiausių interneto asmenybių sąrašą 2017–2019 m., pasirodė ant šio žurnalo tarptautinio 2018 m. spalio mėnesio viršelio įvardyti kaip „naujosios kartos lyderiai“ ir buvo įtraukti į „Time“ šimto įtakingiausių 2019 m. asmenybių sąrašą. Grupė taip pat buvo paminėti CNN įtakingiausių atlikėjų sąraše už „K-pop žanro populiarinimą JAV“. JoyNews24 'Įtakingiausių 2019 m. žmonių' apklausoje, atliktos tarp industrijos profesionalų, BTS užėmė pirmąją vietą, surinkę 74 balsus, antroje vietoje palikę filmo Parasite režisierių Bong Joon-ho, pelniusį 29 balsus. BTS taip pat pasirodė Bloomberg Market 50 įtakingiausių 2018 m. asmenybių sąraše, o Korėjos „Forbes“ įvardijo grupę penktąja įtakingiausią 2017 m. Korėjos įžymybe bei įtakingiausia 2018 m. įžymybe. 2019 m. BTS užėmė 43 vietą kasmetiniame „Forbes“ šimto daugiausiai uždirbančių įžymybių sąraše, per metus uždirbę 57 milijonus JAV dolerių. BTS taip pat užėmė pirmąją 'Top Rank Sustainable Future Leaders' JT remiamos SDG asociacijos sąraše, o grupės gerbėjai, ARMY, pelnė 'Top Rank Sustainable Global group' titulą. Kiti žymūs žmonės, įtraukti į šį sąrašą, yra Malala Yousafzai ir Bill Gates.Kalifornijoje BTS įkvėpė vietinį mokytoją savo mokykloje įkurti pirmąjį Korėjos-Amerikos kultūros bei visuomenės kursą visose JAV. Modernaus ir šiuolaikinio meno muziejaus parodų kuratorius Kang Soojung minėjo, jog ruošdama 50-ųjų metinių paminėjimo parodą pavadinimu „Square“, ji buvo stipriai įkvėpta BTS takelio „Sea“. Grupė įtakingumas suteikė jiems progą kreiptis į Jungtinių Tautų organizacijos narius 73-osios generalinės asamblėjos metu bei pasirodyti prieš 400 valstybės pareigūnų ir Pietų Korėjos prezidentą Moon Jae-in 2018 m. vykusio Korėjos-Prancūzijos draugystės koncerte, skirtame paminėti taikius valstybių dvišalius santykius. Vienas iš nacionalinės asamblėjos kalbėtojų, Moon Hee-sang, sakė, kad „BTS nudirba didžiąją dalį mūsų darbo“, priskirdamas grupei nuopelnus šalies populiarinimą. 2019 m. rugsėjį, prezidentas Moon Jae-in paminėjo BTS savo pranešime, skirtame 'trejoms pagrindinėms industrijos inovacijos strategijoms' ir teigė, kad BTS išpopuliarino savo gerbėjams patrauklius verslo modelius. 2019 m. spalį, kultūros, sporto ir turizmo ministerija išrinko BTS kaip 'dėkingumo laiško' adresatą už korėjietiškos kultūros grožio skleidimą visame pasaulyje pasitelkiant savo kūrybą bei muziką. 2019 m. gruodį, pasak kasmetinės Gallup Korea apklausos, BTS išrinkti mėgstamiausiais 2019 m. atlikėjais antrus metus iš eilės. Nepaisant to, jog medaliai už kultūrinius nuopelnus tradiciškai teikiami asmenims, turintiems daugiau nei 15 metų įsidėmėtinų pasiekimų, 2018 m. BTS tapo jauniausiais visų laikų asmenimis, šalies prezidento pagerbtais Medaliu už Kultūrinius Nuopelnus po penkerių metų nuo grupės debiuto už savo pasiekimus skleidžiant Korėjos kultūrą bei kalbą pasaulyje.BTS ženkliai atgaivino Pietų Korėjos ekonomiką bei globalią muzikos industriją. Korėjos muitinės bei Korėjos Fondo laikomi internetinių su K-pop žanru susijusių prekių pardavimų ir Hallyu bangos populiarėjimo 2016 ir 2018 m. priežastimi, BTS minėti kaip viena iš jėgų, skatinančių su muzika susijusio Pietų Korėjos sektoriaus atsigavimą po 2016 m. Kinijos įvesto vietinės kultūros sklaidos draudimo, pradėto dėl blogio dvišalių santykių. Korėjos kūrybinio turinio agentūros vice prezidentas ir vyriausiasis operuojantis pareigūnas Yung Duk Kim teigė, kad po BTS išpopuliarėjimo K-pop žanras pasiekė dar neregėtas aukštumas ir sukūrė gausybę naujų darbo vietų ne tik BTS, bet ir kitiems K-pop atlikėjams. Įvairios naujienų agentūros sukūrė terminą „BTS efektas“, apibūdinantį didžiulei grupės įtakai. Keli pavyzdžių, KB Kookmin banko taupomųjų sąskaitų skaičiaus išaugimas šešiskart palyginus su praėjusiais metais, BTS pradėjus bendradarbiauti su kompanija, bei įvairių Korėjos pramogų verslo kompanijų akcijų išaugimas po penkių dienų nuo tada, kai BTS užėmė pirmąją JAV Billboard 200 sąrašo vietą. Šis efektas taip pat pastebėtas ir kuomet išaugo tokių kompanijų kaip „Netmarble“, „NetMark“, „Soribada“, „Key Shares“, „GMP“, „Diffie“ ar „Mattel“, kurios dirbo su BTS, akcijos. 2019 m. spalį, tarptautinės Mattel bendrieji pardavimai išaugo 10 % ir pasiekė 721,7 milijono JAV dolerių, kompanijai pradėjus pardavinėti BTS lėles. Duomenų įmonė „SM2 Networks“ apskaičiavo, jog „Hyundai Motor“ uždirbo 600 milijardų vonų (502 milijonus JAV dolerių), kuomet BTS tapo kompanijos reklaminiais modeliais 2018 m. Korėjos banko ekonominė statistikos sistema teigė, jog Pietų Korėjos mokėjimų balansas muzikos ir pramogų srityje per pirmą 2019 m. ketvirtį pasiekė 114,7 milijono JAV dolerių, daugiausiai dėl pagerėjusių Kinijos bei Korėjos dvišalių santykių, ir išaugusio BTS populiarumo pasaulyje, o ypač Šiaurės Amerikoje. 2017 m. grupei tapus turizmo ambasadoriais, Seulo metropoliteno valdžia priskyrė BTS nuopelnus už po 2016 m. THAAD kontroversijos besitraukiančios Seulo turizmo industrijos atgaivinimą: dėl grupės į miestą kasmet atvyksta maždaug 790 000 turistų. 2018 m. gruodį, Hyundai Tyrimų institutas apskaičiavo, kad BTS Korėjos ekonomikai kasmet uždirba daugiau nei 3,67 milijardo JAV dolerių ir į šalį pritraukia kas tryliktą užsienio turistą. 2019 m. Seule ir Busane surengti dvi dienas trukę BTS gerbėjų susitikimai abiejų miestų ekonomikai uždirbo 481 milijardą vonų (408 milijonus JAV dolerių): šis pelnas sudarė 1,6 % 2018 m. Busano BVP bei 0,9 % 2018 m. Seulo BVP. Grupės trijų dienų pasaulinio koncertinio turo Love Yourself finalas Seule 2019 m. spalį uždirbo apytiksliai 1 trilijoną vonų (862 milijonus JAV dolerių) ir į Pietų Korėją priviliojo 187 000 užsienio turistų. 2019 m. birželį BTS ekonominis efektas per metus išaugo iki 5.5 trilijono vonų (4,65 milijardus JAV dolerių) Korėjos mastu ir sudarė 0,3 % Pietų Korėjos BVP. Tokį pelną galima sulyginti su Korėjos oro linijomis, pagrindine Pietų Korėjos oro transporto kompanija, kurios indėlis į šalies BVP yra 0,7 %. Už Pietų Korėjos sienų, BTS koncertai Wenbley stadione uždirbo apie 100 milijardų (82 milijonus JAV dolerių) tiesioginio pelno Londono miestui. BTS apsilankius Maltoje filmuoti realybės šou „Bon Voyage 3“, Maltos turizmo organizacija atskleidė, jog turistų iš Pietų Korėjos skaičius šalyje išaugo 237 % ir priskyrė šį pasiekimą BTS. Kartu su Ariana Grande ir Drake, BTS buvo paminėti kaip vieni iš pagrindinių 2018 m. tarptautinius muzikos pardavimus skatinančių atlikėjų, uždirbę 19 milijardų JAV dolerių. Šitoks pardavimų skaičius nebuvo pasiektas nuo 2006 m., kai išaugo skaitmeninės muzikos pardavimai.BTS karjera įkvėpė gausybę kitų atlikėjų, tarp jų grupę (G)I-dle, D-Crunch narį Hyunho, The Boyz narius Younghoon ir Hwall, SF9 narį Zuho, atlikėją Euna Kim, Golden Child narį Jaehyun, grupes Wanna One ir IN2IT, atlikėjus Park Ji-hoon, Kim Dong-han, grupes Seven O’Clock, Hyeongseop X Euiwoong, Noir, Victon narius Sejun ir Byungchan bei grupę Loona. BTS išleidus singlą „Idol“, nacionalinis korėjietiškos muzikos centras turėjo išplėsti prieinamų korėjietiškų instrumentų garsų audioteką, išaugus paklausai iš Korėjos bei užsienių prodiuserių. K-pop grupės taip pat ėmė keisti savo dainų žodžių tematiką iš žanrui tipiškų meilės istorijų į atsigręžimą į save po BTS „Love Yourself“ eros bei grupės lyderio RM kalbos Jungtinėse Tautose.


== Apdovanojimai ir nominacijos ==
Per savo karjerą BTS pelnė daugybę apdovanojimų, tarp kurių 24 Mnet Azijos muzikos apdovanojimus, 23 Melon muzikos apdovanojimus, 20 Golden Disc apdovanojimų, 14 Seulo muzikos apdovanojimų, 13 Gaon Chart muzikos apdovanojimų, 4 Billboard muzikos apdovanojimus, 4 Korėjos muzikos apdovanojimus, 4 Amerikos muzikos apdovanojimus bei 2 MTV video muzikos apdovanojimus. Pietų Korėjoje, BTS turi tris multi-platininius albumus bei tris platininius singlus. Tapusi pirmąja Korėjos grupe, pelniusia RIAA sertfikatą, JAV BTS turi po vieną platininį bei auksinį albumą ir tris platininius bei du auksinius singlus. Japonijoje, BTS tapo pirmaisiais užsienio vaikinais atlikėjais, pelniusiais milijoninį singlo sertifikatą. Šalyje grupė taip pat turi du multi-platininius singlus, vieną multi-platininį ir keturis auksinius albumus. BTS taip pat yra pirmoji Korėjos grupė, pelniusi sertifikatą JK: grupė turi tris sidabrinius albumų „Love Yourself: Tear“, „Love Yourself: Answer“ ir „Map of the Soul: Persona“ sertifikatus.2019 m. BTS tebėra itin įtakingi socialiniuose tinkluose ir pelnė vienuolika pasaulio Gineso rekordų, iš kurių vienas pelnytas už populiariausią „Twitter“ anketą. Iki dabar, grupė praleido 163 savaites pirmoje Billboard Social 50 sąraše. 2018 m. spalį, už Korėjos kultūros bei kalbos sklaidą, Pietų Korėjos prezidentas apdovanojo BTS penktosios klasės Hwagwan ordinais už kultūrinius nuopelnus. 2019 m., už nuopelnus muzikos industrijai ir siekiant paįvairinti Grammy apdovanojimus renkančią komisiją, BTS nariai buvo pakviesti tapti muzikos įrašų akademijos nariais.2019 m. lapkričio 7 d. BTS tapo pirmaisiais K-pop atlikėjais, ištisus metus išlikusiais Billboard 200 albumų sąraše. Albumas „Love Yourself: Answer“ iš naujo pateko į pagrindinį Billboard albumų sąrašą pirmadienį, lapkričio 4 d, kuriame užėmė 165 vietą. 2019 m. lapkritį, sąraše albumas buvo praleidęs 52 savaites ir tapo pirmuoju bei, kol kas, vieninteliu tai padariusiu K-pop albumu.


== Kiti projektai ==


=== Reklaminės kampanijos ===
Per savo karjerą BTS sudarė gausybę pasaulinių reklaminių kampanijų su įvairių sričių kompanijomis. 2015 m. sudarę sutartį su „Puma“, iš pradžių BTS tapo Korėjos Puma prekės ženklo ambasadoriais ir reklamavo sportinę aprangą, o vėliau išplėtė savo partnerystę ir 2018 m. tapo tarptautiniais prekės ženklo ambasadoriais ir pradėjo reklamuoti „Turin“ ir „Sportstyle“ linijas. 2019 m. koncerto Stade de France metu BTS pasirodė vilkėdami dizainerio Kim Jones rudens kolekcija ir tapo pirmąja vyrų pop grupe, pasirašiusia sutartį su „Dior“. Tinklaraštis „Business of Fashion“ pavadino šią sutartį „visų laikų aukščiausios klasės K-pop industrijos reklamine kampanija.“ 2019 m. rugsėjį „Fila“ paskelbė, jog BTS pasirašė kontraktą su kompanija ir tapo jos pasauliniais modeliais.2018 m. BTS tapo tarptautiniais „LG Electronics“ kompanijos ambasadoriais ir reklamavo mobilųjį telefoną LG G7 ThnkQ. Tais pačiais metais grupė ėmė partneriauti su kompanija „Hyundai Motors“, pasirodę jos automobilių pristatyme Los Andžele, o 2019 m. tapo pagrindiniais padidinto pravažumo automobilio „Palisade“ reklamos veidais. Kontrakto su BTS dėka, Hyundai sulaukė beveik dvigubai daugiau šio automobilio modelio užsakymų vidaus rinkoje. Turizmo sektoriuje, nuo 2017 m. BTS dirba Lotte Duty Free Shop prekės ženklo modeliais bei Seulo garbės ambasadoriais, būdami dalimi 'I Seoul U' programos. Seulo miesto valdžios paruošti reklaminiai filmukai, kuriuose pasirodė grupė, buvo transliuojami virš 100 pasaulio valstybių. BTS taip pat sudarė sutartį su populiaria Korėjos komunikacijos programėle Line, kad sukurtų naujus Line serijos veikėjus, BT21. Iš pradžių, sukurti šių veikėjų emoji bei elektroniniai lipdukai, bet vėliau kampanija išaugo į drabužių seriją, apavą, aksesuarus bei kitas prekes. Serijai išpopuliarėjus, Line prekių parduotuvės atsidarė visame Seule bei kituose valstybėse: Japonijoje, Taivane, Honkonge ir JAV.

Pramogų sektoriuje, portale Nate Webtoon BTS išleido internetinius komiksus „Hip Hop Monster“ ir „We On“, bei internetinį komiksą „Save Me“ kartu su LICO ir Line Webtoon kompanijomis. Žaislų industrijoje „Mattel“ sukūrė lėles, aprengtas BTS kostiumais iš dainos „Idol“ vaizdo klipo, Medicom Toy kompanija pagamino „BE@RBRICK“ figūrėles, papuoštas grupės logotipu bei BTS sceninių drabužių akcentais, o kompanija Funko išleido BTS narių Funko Pop figūrėles. Žaidimų srityje „Nexon“ sukūrė pagal BTS narius sumodeliuotus veikėjus RPG žaidime Elsword, grupė dirbo su „DalcomSoft“, 2018 m. sausį išleidusiais muzikinį ritmo žaidimą „Superstar BTS“, bei Netmarble Games, sukūrusiais istorija paremtą simuliacinį žaidimą BTS World, išleistą 2019 m. birželį. 2019 m. lapkritį BTS paskelbė apie partnerystę su kompanija „Casetify“, kuri išleido elektronikos aksesuarų kolekciją, į kurią įėjo aksesuarai, pritaikyti iPhone bei Samsung prietaisams, AirPod, Apple Watch, MacBook, iPad ir kitiems.Azijoje BTS buvo vieno iš keturių didžiausių Pietų Korėjos bankų, KB Kookmin banko, ambasadoriai. Šio bendradarbiavimo dėka buvo atidaryta virš 180 000 banko sąskaitų, ir BTS pratęsė kontraktą su banku 2019 m. 2018 m. Pasaulio futbolo čempionato Rusijoje metu BTS pasirašė kontraktą su Korėjos „Coca-Cola“ padaliniu. Grožio ir aprangos industrijoje BTS palaikė ryšį su uniformų prekės ženklu „SMART“ nuo 2016 m. ir atnaujino kontraktą 2019 m. BTS taip pat reklamavo veido kaukių kompaniją Mediheal, kosmetikos įmonę VT Cosmetics bei kontaktinių lęšių prekės ženklą Play/Up. 2019 m. spalį, Kyungnam farmacijos kompanija paskelbė, kad BTS bus naujieji maisto papildo prekės ženklo Lemona ambasadoriai. Kompanija pranešė, jog drauge su BTS ruošiasi plėstis užsienyje ir išleisti vitamininius gėrimus.2019 m. spalį keramikos kompanija „Kwangjuyo“ paskelbė, jog jie sudarė sutartį su BTS ir išleis lėkščių, puodelių bei kitų gaminių seriją. Keramikos spalvos buvo įkvėptos „Map of the Soul: Persona“ ir slyvų žiedų raštų, reprezentuojančių viltį bei pozityvumą, kurį skleidžia BTS. 2019 m. spalį, Indonezijos internetinės prekybos tinklas Tokopedia pranešė, kad BTS bus naujieji jų prekės ženklo ambasadoriai. 2019 m. gruodį, BTS tapo naujaisiais tarptautiniais elektrinių automobilių lenktynių ABB FIA Formulės E čempionato ambasadoriais. Partnerystės metu, Pietų Korėjos septetas ir Formulė E reklamuos elektrinių automobilių naudą kovojant su klimato kaita.2020 m. sausį „Hyundai Motors“ pranešė, jog ir toliau partneriaus su BTS: kompanijai pradėjus naują vandeniliu varomų automobilių kampaniją, grupė reklamuos vandeniliniu kuru varomą padidinto pravažumo automobilį, „Nexo“. BTS taip pat paskelbti tarptautiniais Hyundai Motors prekės ženklo ambasadoriais.


=== Labdaringa veikla ===
2015 m. per K-Star Road atidarymo ceremoniją Apgujeong rajone BTS labdarai paaukojo septynias tonas (7,187 kg) ryžių. Kitais metais grupė kartu su Naver organizacija sudalyvavo ALLETS jungtiniame labdaros renginyje „Let’s Share the Heart“, kurio metu rinkti pinigai LISA organizacijai, atsakingai už organų bei kraujo donorystę Pietų Korėjoje.

2017 m. sausį BTS ir „Big Hit Entertainment“ paaukojo 100 milijonų vonų (87,915 JAV dolerių) Sewol Families for Truth and A Safer Society organizacijai, sukurtai paremti 2014 m. Sewol kelto tragedijos aukų šeimoms. Kiekvienas iš grupės narių paaukojo 10 milijonų vonų, o „Big Hit Entertainment“ – dar 30 milijonų vonų. Ši auka turėjo išlikti paslaptimi, tačiau buvo paviešinta medijos. Vėliau tais metais, kartu su Korėjos UNICEF komitetu BTS oficialiai pradėjo „Love Myself“ kampaniją, skirtą finansuoti kelias socialines programas, kovojančias su smurtu prieš vaikus ir paauglius bei remiančias smurto aukas. BTS paaukojo 500 milijonų vonų (448 000 JAV dolerių) nuo kiekvieno iš narių bei 100 % visų oficialių prekių pardavimo pelno „Love Myself“ kampanijai per kitus du projekto metus. Kampanijai taip pat paaukotos visos aukos, surinktos UNICEF įrengtose palapinėse BTS koncertų metu, bei 3 % visų „Love Yourself“ serijos albumų pardavimų. Per du kampanijos mėnesius surinkta papildomi 106 milijonai vonų ir iš visų paaukoti 606 milijonai vonų. 2018 m. lapkritį, Korėjos UNICEF paskelbė, jog Love Myself kampanija surinko virš 1,6 milijardus vonų (1,4 milijonus JAV dolerių). 2019 m. birželį, bendras kampanijos pelnas viršijo 2,4 milijardus vonų.2018 m. balandį BTS kartu su kitomis įžymybėmis sudalyvavo Stevie Wonder projekte „Dream Still Lives“, skirtam pagerbti Martin Luther King Jr. atminimą. Tų pačių metų birželį, grupė paaukojo pinigų ALS ligoninių statybų fondui. Rugsėjį BTS sudalyvavo 73-ojoje Jungtinių Tautų organizacijos generalinėje asamblėjoje ir pradėjo jaunimo iniciatyvą „Youth 2030: The UN Youth Strategy“ bei UNICEF kampaniją „Generation Unlimited“. Grupės vardu, BTS lyderis RM sakė šešių minučių ilgio kalbą anglų kalba apie meilę sau bei grupės Love Myself kampaniją. Pasak UNICEF, iniciatyvos tikslas yra „suteikti jaunimui kokybišką švietimą bei praktiką“. BTS buvo pasirinkti kaip vieni iš iniciatyvos atstovų dėl jų įtakos jaunimo kultūrai per jų muziką, socialinę žinutę, ankstesnę labdaringą veiklą bei populiarumą tarp 15-25 metų amžiaus jaunuolių.2020 m. sausį „Starbucks Korea“ kartu su BTS pradėjo „Be the Brightest Stars“ kampaniją, kurios metu Pietų Korėjoje bus parduodami riboto leidimo gėrimai, maistas bei kitos prekės. Dalis kampanijos uždirbto pelno skiriama karjeros bei švietimo vystymo programoms, skirtoms gyvenimo nuskriaustam jaunimui kaip dalis The Beautiful Foundation rengiamo Opportunity Youth Independence projekto.Taip pat 2020 m. sausį „Grammy“ savaitės labdaringame aukcione BTS pardavė septynis mikrofonus, naudotus Love Yourself pasaulinio turo metu. Galutinė mikrofonų kaina pasiekė 83,000 JAV dolerių (visų laikų aukščiausią renginio kainą), o visas uždirbtas pelnas buvo paaukotas „MusiCares“ organizacijai, kurios pagrindinis tikslas resursais aprūpinti muzikuojančią bendruomenę.


=== BTS Universe ===

BTS Universe, dar žinoma kaip Bangtan Universe arba BU, yra fiktyvi visata, sukurta „Big Hit Entertainment“ ir persipinanti su grupės kūryba. Internetinis komiksas „Save Me“ pasakoja šios visatos istoriją kartu su knyga „HYYH: The Notes 1“. Visatos chronologija prasidėjo grupei išleidus dainą „I Need U“ ir tęsiasi iki pat šių dienų. Šioje visatoje pasakojama septynių narių gyvenimo istorija alternatyvioje realybėje, kuriose kiekvienas jų žvelgdamas į savo ateitį išgyvena baimes bei neužtikrintumą. Kalbėdama su „Billboard“, Azijos pop kultūros studijų asistentė lektorė Michelle Cho pasakojo, jog „kaip audio-vizuali patirtis, „I Need U“ vaizdo klipas pradėjo Bangtan Universe, istoriją apie brandą, kuri tobulai integruoja the Most Beautiful Moment in Life albumų trilogiją ir tęsiasi kituose vaizdo klipuose, trumpametražiuose filmuose, prie albumų pridedamuose užrašuose bei socialinių tinklų gairėse.“Mariejo Ramos iš „The Inquirer“ apie visatą sakė, jog „jokie kiti atlikėjai nesugebėjo šitaip sėkmingai sujungti pop muzikos ir literatūrinės technikos.“ Grupė naudojo šią fiktyvią visatą bei tokias knygas kaip „The Ones Who Walk Away from Omelas“ kaip albumų kūrybos pagrindą. Šių dviejų kūrybos formų sujungimas sukūrė interaktyvią erdvę, kurioje gerbėjai gali kurti teorijas pasirodžius naujai medžiagai.


=== Connect, BTS ===
2020 m. sausį prieš savo naujojo studijinio albumo „Map of the Soul: 7“ išleidimą, BTS pradėjo projektą „Connect, BTS“. „Connect, BTS“ yra pasaulinis viešojo meno projektas, kuriame dalyvauja 22 šiuolaikinio meno atstovai, vykstantis penkiuose miestuose: Londone, Berlyne, Buenos Airėse, Seule ir Niujorke. Šių miesto meno galerijos nuo sausio iki kovo mėnesio rengs įvairiausio tipo parodas. Pasak „Connect, BTS“ svetainės, projektas buvo sudarytas tarptautinių galerijų kuratorių, kurių „idėjos sutapo su BTS filosofija“. Šio parodų ciklo tikslas „atkurti santykius tarp muzikos ir vizualinio meno, materialumo ir nematerialumo, menininkų ir jų publikos, menininkų, teorijos ir praktikos.“ Projektas prasidėjo sausio 14 d. Londono Serpentine galerijoje projektu „Catharsis“, skaitmeniniu ilgaamžio miško atkūrimu, sukurtu danų menininko Jakon Kudsk Steensen. Kiti projekto darbai yra „piešinys erdvėje“ ant Niujorko Bruklino tilto, sukurtas britų skulptoriaus Antony Gormley naudojant 11 kilometrų aliuminio vamzdžio. Pasak BBC, Argentinoje menininkas Tomás Saraceno į dangų iškėlė žmogų, naudodamas saulės energija varomą balioną. Seulo Dongdaemun Design Plaza galerijoje įrengtos britų menininkės Ann Victoria Janssens bei korėjietės Yiyun Kang instaliacijos, kurių tikslas „perkurti firminius BTS šokių judesius“. Berlyno Martin-Gropius-Bau galerijoje surengta parodomojo meno programa „Rituals of Care“, kurioje dalyvavo 17 menininkų.


== Nariai ==
Jin (진), pilnas vardas Kim Seok-Jin (김석진) – vokalistas . Gimimo data: 1992-12-04.
Suga (슈가), pilnas vardas Min Yoon-Gi (민윤기) – reperis. Gimimo data: 1993-03-09.
J-Hope (제이홉), pilnas vardas Jung Ho-Seok (정호석) – šokėjas, reperis. Gimimo data: 1994-02-18
RM, pilnas vardas Kim Nam-Joon (김남준) – lyderis, reperis. Gimimo data: 1994-09-12.
Jimin (지민), pilnas vardas Park Ji-Min (박지민) – šokėjas, vokalistas. Gimimo data: 1995-10-13.
V (뷔), pilnas vardas Kim Tae-Hyung (김태형) – vokalistas. Gimimo data: 1995-12-30.
Jungkook (정국), pilnas vardas Jeon Jung-Kook (전정국) – šokėjas, vokalistas. Gimimo data: 1997-09-01.


== Diskografija ==


== Turai ir koncertai ==


=== Koncertiniai turai ===
Red Bullet turas (2014–2015)
Wake Up: Open Your Eyes turas Japonijoje (2015)
The Most Beautiful Moment in Life On Stage turas (2015–2016)
Wings turas (2017)
Love Yourself pasaulinis turas (2018–2019)


== Filmografija ==


=== Parodos ===


=== Filmai ===


=== Televizijos laidos ===


=== Pramoginės laidos internetinėse platformose ===


== Šaltiniai ==