revision: 36545204
title: Cyberpunk 2077
url: https://he.wikipedia.org/wiki/Cyberpunk_2077


---

Cyberpunk 2077 (בעברית: סייברפאנק 2077) הוא משחק וידאו מסוגת תפקידים ופעולה בעולם פתוח מגוף ראשון בסגנון סייברפאנק ודיסטופיה, המפותח על ידי CD Projekt RED ומופץ על ידי CD Projekt, המבוסס על סדרת משחקי התפקידים השולחניים Cyberpunk, אשר יצא לאור ב-10 בדצמבר 2020 למחשב האישי, לקונסולות המשחקים Xbox One ו-PlayStation 4 ולשירות ההזרמה Stadia וב-15 בפברואר 2022 לקונסולות המשחקים Xbox Series X/S ו-PlayStation 5. המשחק מתמקד בעיר הדיסטופית נייט סיטי (Night City), אשר כוללת בתוכה שישה אזורים שונים. השחקן נכנס לנעליו של V, דמות שכיר-חרב הניתנת להתאמה אישית בעל יכולות האקינג ומכונאות ומצבור רב של כלי נשק הניתנים לשימוש, חם וקר. השחקן יכול לשחק במשחק בדרך פציפיסטית או באלימות.
Cyberpunk 2077 פותח על בסיס המנוע REDengine 4 על ידי 500 מפתחים, מספר הגדול ממספר האנשים שעבדו על הכותר הקודם בחברה, The Witcher 3: Wild Hunt. חברת CD Projekt RED פתחה משרד נוסף בוורוצלב, פולין וחברה לשיתוף פעולה עם החברות Digital Scapes, ‏ Nvidia ו-QLOC, על מנת לעזור לפתח את המשחק.יוצר הסדרה Cyberpunk, מייק פונדסמית' משמש כיועץ עבור המשחק וכן שחקן הקולנוע קיאנו ריבס משחק בתפקיד ראשי במשחק. פסקול המשחק מכיל רצועות מקוריות מאמנים ולהקות כמו ריפיוזד, גריימס, Run the Jewels, אייסאפ רוקי, גאזל טווין, אילן רובין, ריצ'רד דווין, נינה קרביץ, דדלי הונטה, ראט בוי וטינה גאו.


== משחקיות ==
Cyberpunk 2077 משוחק מנקודת מבט של גוף ראשון. השחקן נכנס לנעליו של V, דמות סוחר אשר ניתנת להתאמה אישית מלאה - קול, תספורת, סוג גוף ושינויי גוף, רקע הדמות ולבוש. הסיפור יהיה סיפור שאינו ליניארי, עם מספר של סוגי דמויות שונות. כמו כן, ניתן להתאים את הסטטים של הדמות, אשר מחולקים ל-5 קטגוריות: גוף - חוזק הפיזי של הדמות, חוכמה - יכולת ההאקינג, רפלקסים - ריפלקסים של הדמות, טכני - יכולת המכונאות ו-"קול" - יכולת ריכוז והתמודדות עם לחץ. השחקן יכול לבחור לשחק בשני סגנונות שונים - NetRunner המתמחה בהאקינג וסולו (Solo) המתמחה בקרבות ואף לשלב ביניהם. כמו כן, לשחקן ישנה אפשרות להוסיף "Perks" - התמחות ביכולת מסוימת. כמו הסטטים, גם ה-Perks מחולקים לקטגוריות: קרב מגע, חרבות, אקדחים, שוטגאנים, רובי סער, רובי צלפים, האקינג, לחימה עם 2 ידיים, התנקשות, "דם קר", מכונאות ואתלטיקה. כיוון שהמשחק מתרחש בעתיד שבו בני אדם מחליפים חלקים מגופם בחלקים מלאכותיים (שמכונים Cyberware - לבוש/חלקי סייבר) אשר נועדו לשפר יכולות מסוימות, גם כן השחקן יכול להחליף חלקי גוף בחלקים מלאכותיים, באמצעות מנתחים המכונים "ripperdoc", בין אם ברישיון ובין אם בשוק השחור שבו ניתן למצוא חלקים תוצרת צבאית. חפצים בעולם מקוטלגים לפי רמת הנדירות שלהם. השחקן יכול לתפוס מחסה, לכוון, לקפוץ פעמיים (דאבל-ג'אמפ) ואף להחליק. באמצעות להבי ידיים (אשר מכונים Mantis Blade), השחקן יכול לטפס על קירות ולהילחם מטווח קרוב. כלי הנשק החם במשחק מתחלקים ל-3 קטגוריות: Power - כלי נשק סנדרטיים, Tech - כלי נשק אשר יכולים לחדור דרך קירות ואויבים ו-Smart - כלי נשק בעלי כדורים מתבייתים. כלי נשק לטווח ארוך מצוידים בכדורים בעלי אפקט ריקושט ובזמן קליע. כמו כן, ישנם ארבעה סוגים של נזק שניתן לעשות או לקבל - פיזי, תרמי, אלקטרומגנטי וכימי. שימוש תדיר בכלי נשק מסוים ישפר את יכולת הדיוק וכן את זמן הטעינה. בעולם המשחק קיימים סוחרי נשק אשר מהם ניתן לקנות, לתקן ולשפר כלי נשק שונים. את המשחק ניתן לשחק לכל אורכו בדרך פציפיסטית ללא שום הריגה מצד השחקן, באמצעות חלקי סייבר ונשקי אל-הרג.העולם הפתוח של המשחק סובב סביב העיר נייט סיטי שבקליפורניה ובעלת 6 אזורים - מרכז העיר (City Center) אשר נשלט על ידי תאגידים גדולים, ווטסון (Watson) אשר מאוכלס במהגרים, ווסטברוק (Westbrook) העשיר, הייווד (Heywood) הפרברי, פסיפיקה (Pacifica) אזור שהיה אמור להיות אזור הקניות והתיירות של העיר אך ננטש והוזנח ונשלט על ידי כנופיות ואזור התעשייה של העיר - סנטו דומינגו (Santo Domingo). סביב העיר קיים אזור הקרוי "Badlands" (אדמות רעות), אשר גם בו ניתן להסתובב. השחקן יכול לנוע ברחבי העיר ברגל או באמצעות רכב, אשר ניתן להתאמה אישית וכן ניתן לשנות את נקודת המבט לצד-שלישי באם השחקן יחפוץ בכך. הולכי הרגל בעיר ניתנים לדריסה, בדומה למשחקי עולם פתוח מודרניים אחרים. רשויות אכיפת החוק יותרעו אם השחקן יבצע פשעים. המשחק כולל גם תחנות רדיו הניתנות להשמעה בזמן נסיעה. במשחק קיימת מכניקת מחזוריות של יום-לילה ומכניקת מזג אוויר אשר משפיעות על המשחקיות ועל הדמויות בלי שחקן בצורה משמעותית. בבעלותו של השחקן דירה אחת אשר ממוקמת באזור ווטסון, ובאמצעותה ניתן להביא כלי נשק, לשנות ביגוד, להשתמש במחשב, להביא דמויות בלי שחקן למיני-משחקים מיניים וכן מוסך שבו ניתן לאכסן את כל הכלי רכב שבבעלותו של V. המשחק משתמש בעץ דיאלוג בזמן אמת.הכותב הראשי, סבסטיאן סטיינפיאני אמר כי המשחק יכיל דמויות בלי שחקן אשר מדברות בשפה זרה שאינה אנגלית. שחקנים אשר לא מדברים שפות אלו יצטרכו לקנות במשחק מתורגמן כדי להבין אותם. סטיינפיאני אמר בנוסף שהם ינסו להשיג דוברי שפות אלו שידבבו את הדמויות. סטיינפיאני הצהיר כי ”אתה לא יכול באופן מהימן לשחזר [את] שפת הרחוב של לוס אנג'לס או כל עיר אמריקאית אחרת; אתה לא יכול פשוט לדבב ולשחזר את אותם הרגשות, קצב הדיבור, הגינונים... אחרת פשוט נשמע ששחקנים פולנים מנסים לחקות את האמריקאים. זה לא יעבוד.”המשימות במשחק מחולקות ל-3 סוגים שונים: משימות ראשיות אשר מקדמות את העלילה, משימות צד אשר משפיעות על העלילה ומשימות "רחוב" אשר אינן מתקשרות לעלילה כלל אך יכולות להשפיע באופן מינורי. השחקן צובר נקודות ניסיון מביצוע משימות ראשיות ומשימות צד אשר באמצעותן ניתן לשפר את הסטטים ו-"Street cred" ממשימות רחוב, הפותחות יכולות חדשות, ספקי מוצרים שונים, מקומות חדשים ומשימות נוספות. משימות ניתן לקבל מדמויות הקרויות פיקסרים (Fixers). במהלך המשחק, לשחקן מצורף מספר רב של שותפים. חפיצים מתכלים כמו משקאות קלים, משמשים לריפוי השחקן. המשחק כולל בתוכו מעבר למשימות גם מיני-משחקים, בין השאר: האקינג, היאבקות, מרוץ מכוניות, אמנויות לחימה ומטווחי ירי. במשחק אין מסך "Game over", אלא רק במקרה מוות של השחקן עצמו. במקום זאת, אם שחקן נכשל במשימה מסוימת, המשחק עדיין ימשיך והשחקן לא נאלץ לחזור אחורה. בחירות השחקן משפיעות על סוף המשחק.


== עלילה ==


=== רקע ===
 ערך מורחב – סייברפאנק (משחק תפקידים שולחני)נייט סיטי (מאנגלית: Night City) היא מגה-עיר אמריקאית אוטונומית בעלת אוכלוסייה של כ-6.96 מיליון תושבים, אשר ממוקמת במדינה החופשית של צפון קליפורניה במורו ביי , הנשלטת על ידי המגה-תאגיד היפני אראסקה ומתקיימת כישות עצמאית נפרדת מהמדינה החופשית של צפון קליפורניה. נייט סיטי נקראת על שם ריצ'רד נייט, מייסדה, אשר נרצח על ידי מתנקשים אלמוניים ב-1998. במקור העיר נוסדה בשנות ה-80 של המאה ה-20 בשם "קורונדו סיטי" (Coronado City). העיר סובלת מזה זמן רב ממלחמות בין כנופיות ובין התאגידים לגבי שליטה על העיר. נייט סיטי סובבת סביב הרובוטיקה בכל תחומי החיים, כמו: איסוף זבל, תחזוקה ותחבורה ציבורית. הסגנון הוויזואלי של העיר עוצב מארבע התקופות שבהן העיר התקיימה: אנטרופיזם קפדני, קיטש צבעוני, נאו-מיליטריזם מפואר ונאו-קיטש שופע. האינטרנט מנוהל על ידי התאגידים והצבא. העיר שופעת בחסרי בית אך לא מונעת מהעניים להשיג חלקי סייבר, מה שהביא לעלייה בהתמכרות לשינויים קוסמטיים, אשר מוביל לעלייה ברמת האלימות והפשיעה, שכן אנשים אשר מכורים על יתר המידה מאבדים את שפיותם ולוקים בהפרעה נפשית בשם סייברפסיכוזה (Cyberpsychosis). איומים מסוג זה מטופלים על ידי רשויות אכיפת החוק באמצעות יחידה מיוחדת בשם "חוליית הפייסכו" (Psycho Squad) או "מקס-טאק" (Max-TAC). בטריילר השני למשחק, שפורסם ב-2018, הדמות V מתארת את נייט סיטי בתור ”העיר הגרועה ביותר לחיות בה באמריקה [...]”, בעקבות כך שהאלימות בעיר מרקיעה שחקים וכמות האנשים החיים מתחת לקו העוני גבוה יותר מכל מקום אחר ביבשת, אך בכל זאת אנשים בוחרים לגור בה כי רואים בה הבטחה כלשהי לעתיד וכי ”זאת עיר החלומות [...]”. בעקבות ריבוי האלימות הגבוה בעיר ומהחשש לחיי אדם, כלל אזרחי העיר רשאים לשאת איתם נשק אישי באופן גלוי. במהלך שנות קיומה, העיר היוותה מוקד מלחמות וקונפליטים רבים, מביניהם היא מלחמת התאגידים הרביעית אשר התרחשה בין השנים 2020 ל-2023 בכלל העולם, שבמהלכה הכלכלה העולמית קרסה וכמעט גרמה לקריסת ממשלות ארצות הברית ויפן. המטבע הרשמי של העיר הוא יורודולר (Eurodollar) המכונה גם אדיס (eddies) ומסומן כ-eb או E$.


==== מחוזות נייט סיטי ====
העיר מחולקת לשישה מחוזות שונים, בנוסף לאזור מחוץ לעיר הקרוי "Badlands" ואזור נוסף הנמצא במים הטריטוריאליים של העיר. כל מחוז מתאפיין בסגנון חיים שונה וישנם הבדלים ניכרים בין כלל המחוזות בעיר. כלל מחוזות העיר מחוברים באמצעות מערכת המטרו של העיר.

ווטסון (Watson) – ווטסון הוא המחוז בו הדמות הראשית V מתגוררת. המחוז הושפע רבות מתרבויות אסייתיות ומאוכלס במהגרים רבים. במחוז מתגוררים מספר דמויות מפתח, כמו הפיקסר דקסטר דה-שאן. בעבר, לפני מלחמת התאגידים הרביעית, מחוז ווטסון היה מחוז עשיר בעל מועדונים רבים, גורדי שחקים של תאגידים ומרכז רפואי מתקדם מאוד ויוקרתי, אך בעקבות קריסת הכלכלה והמשבר העולמי, המחוז ספג מכה קשה מאוד וכנופיות השתלטו על המחוז, אשר מכונה "השכונה הרעה של נייט סיטי".
הייווד (Heywood) – הייווד הוא מחוז פרוורי של העיר, אשר מאוכלס על ידי קהילות לטיניות. על השליטה במחוז נאבקות כנופיות הוולנטינוס והסיקסט' סטריט.
מרכז העיר (City Center) – מרכז העיר הוא המחוז העשיר ביותר במשחק. כלל המחוז נשלט על ידי התאגידים השונים וכן רוב גורדי השחקים השייכים לתאגידים ממוקמים במחוז זה. בנוסף לכך, מרכז העיר הוא המחוז המאובטח ביותר.
ווסטברוק (Westbrook) – ווסטברוק הוא המחוז השני העשיר אחרי מרכז העיר. במחוז שוכנת קהילת הג'אפנטאון (Japantown), הקהילה היפנית הגדולה ביותר בעיר. המחוז מאוכלס על ידי משפחות יאקוזה רבות וכנופיות יפניות.
פסיפיקה (Pacifica) – פסיפיקה היה במקור אמור להיות מחוז התיירות של העיר וכלל המבנים והעסקים שנבנו בו עסקו בתיירות בלבד, לדוגמה: קניונים, אצטדיונים ובתי מלון רבים. המאמץ לתייר את המחוז נכשל ורבים מהבניינים ננטשו טרם הושלמה בנייתם. במקום התאגידים וחברות הקבלן, כנופיות שונות השתלטו על המחוז והוא נשלט בלעדית על ידם. נחשב למחוז המסוכן והעני ביותר בעיר.
סנטו דומינגו (Santo Domingo) – זהו המחוז היחיד בעיר אשר מוגדר כאזור תעשייה: במחוז נמצאות תחנות הכוח וכלל מפעלי התעשייה של העיר המספקים מוצרים ושירותים שונים לתושבים. בתי המגורים באזור זה הן נמוכי קומה ולרוב מהווים בתים פרטיים ולא בניינים כמו ברוב העיר. המחוז משמש כארגז חול על ידי התאגידים, שבונים והורסים מפעלים ככל העולה על רוחם.
שטחי ההפקר (Badlands) – אזור אשר נמצא מחוץ לתחום השיפוט של נייט סיטי ובו שוכנים קהילות הנוודים. האזור מאופיין בשטח מדברי רחב ופתוח המוקף בהרים. שטחי ההפקר והעיר מופרדים במחסום גבולות אשר מנוטר על ידי התאגידים השוכנים בעיר.
מרכז החלל אורביטל אייר (Orbital Air Space Center) – זהו אי הממוקם סמוך לחופי נייט סיטי אשר נמצא בבעלות התאגיד אורביטל אייר (Orbital Air). האי משמש כמקום שיגור ונחיתה למעבורות חלל ומשמש בעיקר לתיירות בחלל.


==== תאגידים ====
כאמור, נייט סיטי נשלטת על ידי תאגידים רבים, חלקם תאגידים עולמיים אשר נחשבים לתורמים הגדולים ביותר לפיתוח העיר.

אראסקה (Arasaka) – ארסקה הוא אחד מהמגה-תאגידים הוותיקים והגדולים ביותר ביקום של סייברפאנק. נוסד בשנת 1915 על ידי סבורו אראסקה ומיקום מטה התאגיד הוא בטוקיו, יפן. התאגיד מתמחה בביטחון תאגידים, ניהול כספים וייצור מוצרים רבים, כולל כלי נשק. לתאגיד יש למעלה מ-595,000 עובדים ושווי השלו הוא כ-890 מיליארד יורודולר. התאגיד מייצר כלי נשק לשוק הגבוה-עלית. התאגיד לרוב משתמש בתעמולה, על מנת להצדיק את פעולותיו.
אורביטל אייר (Orbital Air) – מגה-תאגיד קנייתי הממוקם בעיר ניירובי שבקניה ומתמחה בשליחת מטען ונוסעים לטיסה מסלולית סביב כדור הארץ. שלוחות של אורביטל אייר נמצאות בהרבה מדינות וערים בעולם, כולל נייט סיטי. לאורביטל אייר יש מערך של 104,000 עובדים שמתוכם 10,043 הם חיילים וכמו כן צי של 35 מעבורות חלל, 35 מטוסי סילון תאגידיים, 2 מסוקים לכל שלוחה, 15 מטוסי מטען כבד מדגם בואינג C-25 ו-30 מטוסי המראה ונחיתה אנכית מדגם אוספריי 2 (Osprey II).
טראומה טים אינטרנשיונל (Trauma Team International) – התאגיד הוא בעצם חברת ביטוח גדולה מאוד המספקת ביטוח חיים למבוטח בצורה של שירותי חירום, שקוראים לצוות טראומה במקרה של פציעה חמורה של הלקוח. במקרה של נזק לצוות הטראומה או לציודו, הלקוח מחויב לשלם תשלום נוסף מעבר לביטוח/לקריאה. תוכנית הביטוח של התאגיד מתחלקת לשלושה ביטוחים שונים:
ביטוח גוף מלא (500 יורודולר לחודש או 5,500 יורודולר לשנה) – הלקוח משלם 100 יורודולר על כל דקה שבה צוות הטראומה בשטח, עד אשר הלקוח מגיע לבית חולים ציבורי. כמו כן הלקוח משלם את מחיר התחמושת שנורת במהלך כל האירוע על ידי צוות הטראומה. אם צוות הטראומה לא מגיע ללקוח תוך 10 דקות מהקריאה, הלקוח זכאי לקבל 50% הנחה על התחמושת שנורתה.
ביטוח תאגידי (1,650 יורודולר לחודש או 16,500 יורודולר לשנה) / ביטוח תאגידי ייחודי (12,000 יורודולר לחודש או 120,000 יורודולר לשנה) – הביטוחים הללו מבטיחים זמן הגעה של עד 7 דקות. הלקוח נלקח למרכז רפואי תאגידי במקום לבית חולים. ביטוח תאגידי ייחודי מכסה את כלל הוצאות התחמושת והדלק.
כיסוי בעדיפות גבוהה או כיסוי פרמיום (34,000 יורודולר לחודש; אין תוכנית שנתית) – הביטוח היוקרתי ביותר שהתאגיד מציע. הביטוח מגיע עם כרטיס זהב של טראומה טים. זמן הגעה של בין 2 ל-5 דקות, שעל פי טענת התאגיד נחשב לזמן ההגעה המהיר ביותר מבין חברות הביטוח השונות. הלקוח נלקח לבית חולים תאגידי במקום למרכז רפואי. כלל הוצאות הדלק והתחמושת מכוסות.
תעבורה אזורית מהירה של נייט סיטי (Night City Area Rapid Transit; בראשי תיבות: NCART) – התאגיד האחראי לשירות למערכת המטרו של העיר, כולל תחזוקת ובניית מסילות, ניהול פיננסי של הכרטיסים וניהול תחנות המטרו.
רשת חדשות 54 (Network News 54) – תאגיד תקשורת אמריקאי שנוסד ב-1991, המשדר את חדשות העיר 24/7 באופן רצוף. חדשות 54 לא נלהבת במיוחד בקרב תושבי העיר ובסרטון ה-Deep Dive שפורסם ב-2019, ניתן לראות חבר כנופיה אשר יורה ברכב AV מעופף השייך לתאגיד. נכון ל-2020, לחדשות 54 יש מערך של כ-78,000 עובדים.
דקר, טאנאקה & רוג'רס (Decker, Tanaka & Rogers; בראשי תיבות: DTR או D,T&R) – תאגיד הובלה המפורסם בעקבות צי אוניות מכולות הגדול שבבעלותו.
נטוואץ' (NetWatch; מילולית: צופי הרשת) – תאגיד אבטחה משטרתי בריטי שבסיסו בלונדון, הנוסד ב-2013 ואחראי על ניטור הרשת העולמית ולתפיסת פושעי רשת.


===== חברות נשק =====
מיליטק (Militech) – מגה-תאגיד אמריקאי המתמחה בייצור נשק ובחוזים להשכרת צבאות פרטיים, הנוסד ב-1996 על ידי מעצב כלי הנשק האיטלקי אנטוניו לוססי, שבסיסו בוושינגטון די. סי.. למיליטק יש מערך של כ-647,500 עובדים ושווי השוק של התאגיד מוערך בכ-1.2 טריליון יורודולר. מיליטק הוא תאגיד הנשק הגדול ביותר בעולם ומייצר כלי נשק לשוק הבינוני.
קנג טאו (Kang Tao) – מגה-תאגיד סיני לייצור נשק שנוסד ב-2050 על ידי שימינג סו שבסיסו בשאנגחאי. לקנג טאו יש מערך של למעלה ממיליון עובדים ושווי השוק שלו הוא כ-525 מיליארד יורודולר. התאגיד מייצר כלי נשק לשוק הגבוה-עלית.
צונאמי מערכות הגנה (Tsunami Defense Systems) – תאגיד יפני קטן לייצור נשק. לצונאמי ארמס יש מערך של 7,918 עובדים ושווי השוק שלו הוא כ-88.46 מיליון יורודולר. התאגיד מייצר כלי נשק לשוק הגבוה-עלית.
קונסטיטושיאונל ארמס (Constitutional Arms; מילולית: נשק חוקתי) – תאגיד לייצור נשק בעל מערך של 25,768 עובדים. התאגיד מייצר כלי נשק לשוק הבינוני.
מידנייט ארמס (Midnight Arms) – תאגיד לייצור כלי נשק לשוק הבינוני.
מלוריאן כלי נשק בע"מ (Malorian Firearms, Inc; מסוגנן כ-Malorian Arms וכ-Malorian) – תאגיד אמריקאי מקומי לייצור נשק הנוסד על ידי ערן מלאור. התאגיד מייצר כלי נשק לשוק הבינוני.
טקטרוניקה (Techtronica; ברוסית: Техтроника; מסוגנן כ-ТЕХТРОНИКА) – תאגיד רוסי לייצור כלי נשק לשוק הבינוני.
באדג'ט ארמס (Budget Arms; מסוגנן כ-BudgetArms) – תאגיד אמריקאי קטן לייצור נשק בעל מערך של 8,476 עובדים.
פדראטד ארמס (Federated Arms) – תאגיד אמריקאי לייצור נשק בעל מערך של 29,149 עובדים.
קנשירי-אדצ'י ארממנטס (Kenshiri-Adachi Armaments; מסוגנן כ-KENDACHI) – תאגיד יפני קטן לייצור נשק הנוסד על ידי קנדצ'י טסשו בטוקיו, בעל מערך של 9,268 עובדים.


===== חברות רכב =====
הררה (Herrera) – תאגיד ספרדי לייצור מכוניות-על ויוקרה.
רייפילד (Rayfield) – תאגיד בריטי לייצור מכוניות על ויוקרה. היצרנית של מכונית-העל Aerondight, אותה השחקן מתבקש לגנוב במהלך המשימה הראשונה במשחק כ"ילד רחוב".
קואדרה (Quadra) – תאגיד אמריקאי לייצור כלי רכב בסגנו רטרו, לשוק הבינוני.
ווילפורט (Villefort) – תאגיד לייצור כלי רכב לשוק הבינוני. כמו כן, התאגיד מייצר מוניות מותאמות אישית לתאגיד קומבט קאב (Combat Cab).
מיזוטאני (Mizutani) – תאגיד אמריקאי לייצור כלי רכב לשוק הבינוני.
ת'ורטון (ThorTon) – תאגיד אמריקאי לייצור כלי רכב לשוק הבינוני.
ארצ'ר (Archer) – תאגיד סיני לייצור כלי רכב לשוק הבינוני.
צ'וילון (Chevillon) – תאגיד אמריקאי לייצור כלי רכב לשוק הבינוני.
מהיר מוטורס (Mahir Motors) – תאגיד הודי לייצור כלי רכב פשוטים
מקיגאי (Makigai) – תאגיד יפני לייצור כלי רכב פשוטים.
יאיבה (Yaiba; בתרגום חופשי מיפנית: חרב) – תאגיד יפני לייצור אופנועים. אחד ממוצריו האייקונים של התאגיד הוא האופנוע יאיבה קוזנגי CT3-H, אשר מבוסס על סדרת המאנגה אקירה.
ברנן (Brennan) – תאגיד אמריקאי לייצור אופנועים.


===== חברות כימיות =====
פטרוכם (Petrochem) – מגה-תאגיד אמריקאי המתמחה בזיקוק נפט, חקלאות, כימיקלים ונשק כימי. ב-2020 לפטרוכם היו כ-451,800 עובדים ושווי השוק שלו היה 381 מיליארד יורודולר.
ביוטקניקה (Biotechnica) – תאגיד איטלקי קטן שייצורו העיקרי הוא הדלק "CHOOH2", אשר משמש כתחליף לבנזין וסולר במנועי בעירה פנימית ורשום כפטנט על ידי התאגיד. לביוטקניקה יש מערך של 36,256 עובדים.


===== חברות אלקטרוניקה וציוד סייבר =====
אירו ביזנס משין (Euro Business Machines; בראשי תיבות: EBM) – מגה-תאגיד גרמני הנוסד בשנות ה-90 של המאה ה-20 על ידי קורט מולר, אולף גרונוולדר ונת'ניאל פול בהמבורג, גרמניה ומתמחה בייצור רכיבים אלקטרוניים וחלקי מחשב. ל-EBM יש מערך של מיליון עובדים.
דאטה בע"מ (DATA INC.) – רשת בתי עסק שנוסדה בנייט סיטי, אשר מוכרת תוכנות נטרנינג ללקוחותיה. הרשת מוכרת מידע על לקוחותיה לתאגידים השונים בעיר.
קירושי אופטיקות (Kiroshi Optics) – תאגיד יפני שנוסד על ידי מטסושימה יקי בנאגנו, יפן, המתמחה בייצור מוצרים בתחום האופטיקה - כוונות לכלי נשק, עיניות מלאכותיות (הן ללוחמה והן לאופנה) ועוד. ב-2020, לקירושי היו 24,759 עובדים.
דיינלאר טכנולוגיות (Dynalar Technologies) – תאגיד אמריקאי הממוקם בדאלאס, טקסס המתמחה בייצור ציוד סייבר. התאגיד ידוע בייצור יד ביונית מכרום לנשים, אשר נפוץ מאוד בקרב כוכבות קולנוע.
זאטה-טק (Zetatech) – תאגיד אמריקאי המתמחה בעיצוב תוכנות וחומרת מחשב, בעל מערך של כ-12,000 עובדים.
סגאטארי (SegAtari או Segotari) – תאגיד יפני ותיק שנוסד ב-1960 על ידי קנג'י סאטומי ומתמחה בפיתוח משחקי וידאו, ייצור ציוד מציאות מדומה, רובוטיקה ונשק. לסגאטארי יש מערך מערך של 52,926 עובדים ושווי שוק שלו הוא 219 מיליארד ין חדש.


==== מלחמות התאגידים ====
תאגידים רבים נמצאים ביריבות אחד עם השני, מה שלעיתים גורר לקונפליקטים רבים ולעיתים רחוקות למלחמת תאגידים. מבין המלחמות שהתרחשו ביקום המשחק, ניתן למנות ארבע מלחמות תאגידים גדולות, אשר השפיעו על עולם המשחק ובפרט על נייט סיטי:

מלחמת התאגידים הראשונה (First Corporate War) – התקיימה בין אוגוסט 2004 לפברואר 2006, הייתה מלחמת התאגידים העולמית הראשונה, שהתרחשה בין תאגיד החלל אורביטל אייר לבין תאגיד האלקטרוניקה והמחשבים EBM. המלחמה החלה כאשר תאגיד EBM ניסה לקנות את חברת התעופה טרנסוורלד איירליינס (Transworld Airlines) הנמצאת על פירוק. תאגיד אורביטל אייר, אשר בעצמו התעניין ברכישת החברה לאחר שמנכ"ל טרנסוורלד איירליינס סירב להצעת EBM, חסם את ניסיון הקנייה. במהלך המלחמה אירעו שתי קרבות עיקריים: הראשון היה השתלטות של אורביטל אייר על תחנת החלל של EBM, כתגובה להשתלטות וחטיפה שתאגיד EBM ביצע על תחנת חלל של אורביטל אייר. הקרב פסק לאחר שסוכנות החלל האירופית דרשה משני התאגידים לא להילחם במסלול לווייני נמוך. הקרב העיקרי השני, שסיים את המלחמה, התרחש כשנה לאחר הקרב הראשון. כוחות קומנדו אשר נשכרו בידי אורביטל אייר הצליחו לתקוף, להסתנן ולחטוף את מנכ"ל EBM, אולף גרונוולדר (Ulf Grunwalder). בסיום הקרב, אולף נאלץ להיכנע ובכך, המלחמה הסתיימה בניצחונה של אורביטל אייר.
מלחמת התאגידים השנייה (Second Corporate War) – התקיימה בין אפריל 2008 לאוגוסט 2010 והתרחשה בין חברות הנפט סובאוייל (SovOil) הסובייטית לבין פטרוכם האמריקאית. המלחמה החלה לאחר שאסדת הקידוח סבינה ברבו (Sabina Bravo) אשר נמצאת בבעלותה של פטרוכם, התפוצצה. פטרכום האשימה את סובאוייל בהטמנת מטען חבלה על האסדה. בעקבות האירוע, נעשה ניסיון לגשר בין שני התאגידים על ידי דיפלומטים המציגים אותם. לאחר שניסיון הגישור נכשל, פטרוכם שגרה את התקפתה הצבאית הראשונה על ידי הטמנת מטעני חבלה באסדת קידוח של סובאוייל כנקמה. האסדה הושמדה והדבר גרר למלחמה, אשר במהלכה, סובאוייל הצליחה ברוב המערכות לנצח, אף על פי שרק שבועות אחדים מתחילת המלחמה, שני התאגידים החלו לצלוע עקב השמדת אסדות קידוח ומתקני נפט אחד של השני: כל תאגיד איבד כ-75% ממתקני הנפט בפרק זמן הזה. במהלך המלחמה, פטרוכם הצליחה להשיג יתרון מול סובאוייל על ידי כבישת שרשרת איי ספראטלי אשר נמצאים בבעלותה של סובאוייל וכן להתנקש באנטולי נוביקובו, מייסד ומנכ"ל סובאוייל, על ידי שימוש במטוסים שנשאלו ממלזיה. למרות הפסדיה של סובאוייל, התאגיד הצליח להתכנס מחדש ולהתגבר על פטרכום, על ידי הדפה וסיכול התקפותיו. באוקטובר 2009, כוחות פטרוכם נחלשו בצורה משמעותית לאחר מספר ניסיונות התקפה כושלים וסובאוייל ניצלה את ההזדמנות לתבוע בעלות דה פקטו על ים סין הדרומי. בסופו של דבר, התגלה כי פיצוץ אסדת הקידוח סבינה ברבו של פטרוכם, האירוע אשר הוביל את התאגיד למלחמה עם סובאוייל, היה לא אחר מאשר תאונה ושלסובאוייל לא היה יד בדבר.
מלחמת התאגידים השלישית (Third Corporate War) – החלה ב-2016 והסתיימה ב-17 באפריל 2017 והתרחשה בין תאגיד מריל, אסוגקה & פינץ' (Merrill, Asukaga, & Finch, או בקיצור MA&F) לבין קרן רוט'שטיין (Rothstein Fund). מלחמה זו נבדלת משאר מלחמות התאגידים בכך שרובה התרחשה במרחב הקיברנטי ובעצם הייתה מלחמת סייבר. הקונפליקט החל כאשר חוקרים מלשכת המסחר האזורית של לוס אנג'לס  חשפו סוד הונאה שתוכנן על ידי יועצי משקיעים מסוימים בתאגיד MA&F, כנגד חוקרים פרטיים, על ידי שימוש בקרן רוט'שטיין (חברת בת של הבנק של ניו יורק) כתמריץ. הם הודיעו לתובע המחוזי, אשר מיד פתח בחקירה ביום אחרי. קרן רוט'שטיין, אשר בכירה כעסו על צביעותו של תאגיד MA&F ולא רצו להיגרר לחקירה, הביאו את כלל העדויות המפלילות הנמצאות של MA&F בבעולתם למשרדו של התובע המחוזי. כמו כן, הקרן גייסה לשורותיה נטראנרים, במטרה לפרוץ למסד הנתונים של MA&F ולחשוף את האמת. חברי הדירקטוריון של תאגיד MA&F, ראו במהלך זה כהתקפה ישירה. הם מיד החלו במתקפת נגד על ידי הגברת כוח האבטחה של הרשת ועל ידי תקיפות של נטראנרים, על מנת לפגוע בקרן, ובראשונה - בהכנסותיה. לאחר מכן, צוותי התקיפה של MA&F הפנו את כוחותם להריסת מערכות המחשבים של הקרן, שגרמה להגברת הלחימה. במשך מספר ימים, המצב היה תגרה מבולבלת. מבצרי נתונים נהפכו למחנות חמושים כאשר כולם צופים במתח לראות מה יקרה. נטוואץ', הארגון האחראי על ניטור רשת האינטרנט, הגיב למלחמה בכך שהוא הגביל את הגישה לרשת והגברת האכיפה בנושא עבירות מחשב, מה שגרם למספר גלי מעצרים ענקיים. בעקבות כך, שני התאגידים עברו לעולם האמיתי והחלו בגיוס שכירי חרב. במהלך 12 שעות, בוצעו מספר קרבות במסלול לווייני נמוך ובכדור הארץ, על מנת להשמיד פיזית את המקומות שבהם נמצא ציוד התקשורת רשת אחד של השני. הקרבות הסתיימו באבדות כבדות בחיי אדם וכן בהפסדים של מיליוני דולרים מבחינת הציוד והרכוש שנהרסו. במהלך ששת החודשים הבאים, בוצעו אינספור פשיטות רשת, רובן לא עקביות ולא מכריעות. הנזק הנוצר במהלך קרבות ה-12 שעות היה הגדול ביותר מכל פעולה אחרת שבוצעה במהלך המלחמה. בסיום המלחמה, קרן רוט'שטיין הפסיקה להתקיים כישות עצמאית יחידה ותאגיד MA&F ניצח במלחמה.
מלחמת התאגידים הרביעית (Fourth Corporate War) – התקיימה בין השנים 2020 ל-2023 ומהווה את מלחמת התאגידים העולמית האחרונה. התרחשה בין תאגיד סינו (CINO; ראשי תיבות של Corporation Internationale Nauticale et Oceanique) האירופאי לבין תאגיד אוטק (OTEC; ראשי תיבות של Ocean Technology & Energy Corporation; בעברית: תאגיד טכנולוגיות אוקיינוס ואנרגיה) האמריקאי ובהמשך גם בין תאגיד אראסקה היפני לצד סינו, מול תאגיד מיליטק האמריקאי לצד אוטק. מבחינת השלכותיה, מלחמת התאגידים הרביעית נחשבת למלחמת התאגידים ההרסנית ביותר בהיסטוריה, אשר גרמה לקריסה של כלכלת העולם ולכמעט קריסה מוחלטת של ממשלות ארצות הברית ויפן. המלחמה החלה לאחר ששני המגה-תאגידים היריבים, סינו ואוטק, החלו להשתמש בכספם ובכוחם הצבאי והמיליטירסטי על מנת להשיג הישגים פיננסיים. המלחמה כולה השפיעה רבות על העולם ועל עיצוב כלכלת העולם ומדינות רבות. לאחר כניסתם של ארסאקה ומיליטק, המלחמה הסלימה עד לכדי מלחמה גרעינית טקטית, במהלכה הותקפו מספר גורדי שחקים השייכים לארסאקה שאחד מהם נמצא בנייט סיטי.


==== ארצות הברית החדשה של אמריקה ====
מלחמת התאגידים הרביעית היה אירוע שהוביל למוות של מיליוני אזרחים אמריקנים ויצירתה של מדינת ארצות הברית החדשה של אמריקה (באנגלית: New United States of America או בקיצור: NUSA) אשר הפכה לדיקטטורה שנוהלה בידי הנשיאה אליזבת' קרס (Elizabeth Kress) עד שנות ה-60 של המאה ה-21, בה היא הוחלפה על ידי מנכ"לית מיליטק לשעבר, רוסלינד מיירס (Rosalind Myers) אשר מכהנת ברציפות שלוש קדנציות. במהלך כהונתה, מיירס ניסתה תחת ממשלתה לאחד את כלל המדינות החופשיות, מהלך שהוביל בסופו של דבר למלחמה אשר כונתה "מלחמת האיחוד" (Unification War) שהתרחשה בין ינואר 2069 ליוני 2070. בסוף המלחמה, כלל הצדדים חתמו על הסכם איחוד בלא רצון, אשר נתן אוטונומיה למחצה לכלל המדינות החופשיות (פרט למדינה החופשית של טקסס שלא חתמה על ההסכם ושמרה על אוטונומיות מלאה) ולהיפרדותה של נייט סיטי מהמדינה החופשית של צפון קליפורניה והפיכתה לאוטונומיה מלאה.


=== סיפור המשחק ===


==== סיפור רקע ====
סיפור הרקע של השחקן, ניתן לבחירה מתוך שלושה סיפורי רקע אפשריים. סיפור הרקע של הדמות נקבע בתהליך יצירת הדמות. כל סיפור רקע מגדיר את נקודת ההתחלה של המשחק ומגדיר את היחסים בין השחקן לבין הדמויות השונות במשחק וכן מאפשר דיאלוגים מסוימים הייחודיים לאותו סיפור רקע. בכלל סיפורי הרקע, נקודות ההתחלה של העלילה מתלכדות לאחת - הדמות הראשית ג'קי וולס מופיעה בכל אחת מהן. כלל סיפורי הרקע מתרחשים חצי שנה לפני עלילת הפרולוג והשחקן מתחיל מ-0.

נווד (Nomad) – שבטי הנוודים חיים בשטחי ההפקר הנמצאים מחוץ לעיר ומקיפים אותה (ה"Badlands"), והשחקן מתחיל את המשחק כאשר הוא מחוץ לעיר, במדינה החופשית של דרום קליפורניה, סמוך לגבול עם המדינה החופשית של צפון קליפורניה. הנוודים חיים בקהילות קטנות אשר מבוססות על פשיטות למאגרי דלק ובזיזת גרוטאות שונות. הנוודים דוגלים בכנות, יושרה ואהבת החירות והחופש שהעיר לא יכולה לספק. שחקנים הבוחרים בסיפור רקע זה מתחברים בקלות רבה יותר לקהילות הנוודים. השחקן מתחיל במוסך לכלי רכב, כאשר הוא קורע תג של שבט נוודים בשם "Bakkers". רכבו של השחקן מקולקל ועליו לתקנו. במהרה מבין השחקן כי המכונאי חסר תועלת ולאחר כמה ניסיונות, השחקן מתקן את הרכב בעצמו. מיד לאחר מכן, השריף של האזור נכנס ומזהיר את השחקן "לא לעשות צרות". לאחר מכן, השחקן נפגש עם ג'קי והוא נוסע איתו לנייט סיטי ביחד עם סחורה מוברחת. לכאורה, הנסיעה מתחילה ללא בעיות אך לאחר חציית הגבול המפריד בין שטחי ההפקר לנייט סיטי, סוכני אראסקה מבצעים מארב על השחקן וג'קי ולאחר מרדף ולוחמה עם הסוכנים, ג'קי ו-V מצליחים לברוח.
ילד רחוב (Street Kid) – ילדי הרחוב הם תושבי העיר שגדלו בתוך הכנופיות השונות בעיר ולצד הפיקסרים. דוגלים בחוק הג'ונגל, בו החלשים משרתים את החזקים. שחקנים אשר בוחרים בסיפור רקע מתחברים בקלות רבה יותר לכנופיות. המשחק מתחיל בכך שהשחקן עומד מול מראה ומתקן את אפו, לאחר שכנראה נגרר למריבה, בבר בשם "אל קויוטה קוחו" במחוז הייווד. הברמן, פפה, נמצא בחובות כיוון שלא שילם לפיקסר בשם קירק. כיוון שפפה הוא חברו של השחקן, השחקן מחליט להתקשר לקירק על מנת לשלם את החוב. קירק אומר כי על מנת לשלם את חובו של פפה, על השחקן לגנוב מכונית יוקרה השייך לתאגיד פורה. אדם בשם פדרה מוריד את השחקן במבנה התאגיד בו נמצא הרכב, יחד עם מפתח כניסה והשחקן מתגנב למבנה ומגיע לרכב. כאשר השחקן פותח את דלתות הרכב ומתיישב בו, מגיע ג'קי עם אקדח שלוף ומאיים על השחקן שאם לא ייצא מהרכב, הוא יירה בו. השחקן שולף את אקדחו ומכוון לג'קי, אך מיד לאחר מכן, אזעקה מופעלת ובמהרה מגיעים כוחות המשטרה של העיר ועוצרים את השחקן ואת ג'קי. אחד ממנהלי התאגיד מגיע למקום ואומר לכוחות המשטרה "לזרוק אותם לאוקיינוס" ולאחר מכן, השחקן וג'קי מתעוררים בביב שופכין.
תאגידי (Corporate) – אנשי התאגידים הם האנשים המשפיעים ביותר בנייט סיטי. אינם מאמינים בהוגנות ורואים את העולם מתחלק לשניים: המנצחים הגדולים והמפסידים. מעטים מהאנשים שעוזבים את חיי הזוהר יוצאים בחיים. טרם תחילת המשחק, השחקן ראה איך כלל עולם התאגידים מתנהל - כיפוף החוקים, ניצול סודות ושימוש במידע כנשק. שחקנים הבוחרים בסיפור רקע זה מתחברים בקלות רבה יותר לתאגידים השולטים בעיר. המשחק מתחיל בכך שהשחקן הוא עובד צעיר בתאגיד אראסקה, אשר מחפש להתקדם בארגון ועובד תחת הבוס שלו, ארתור ג'נקיס. ארתור מביא משימה לשחקן, בו עליו להתנקש ביריבתו של ארתור, סוזן אברנת'י ושולח אותו לבר ליזיז (Lizzie's Bar) שנמצא בבעלות הכנופיה מוקס, יחד עם סכום כסף על מנת להתחבר לאנשי העולם התחתון. השחקן טס בדרכו למקום באמצעות רכב מרחף של החברה ונוחת על גג הבר. ביציאתו מהרכב, השחקן נתקל בשלושה בחורים אשר כועסים על כך כי השחקן נחת על מגרש הכדורסל שלהם. השחקן הורג שניים מהבחורים והבחור השלישי הולך אחורה מהפחד. בבר, השחקן נפגש עם ג'קי על מנת לתכנן תוכנית, אבל במהרה סוזן פורצת לבר ולוקחת את כל חפציו של השחקן, כולל הכסף שקיבל מארתור.


==== מערכה ראשונה ====
הפרולוג מתחיל כחצי שנה לאחרי אירועי סיפור הרקע. הפיקסרית ואקאקו אוקדה שולחת את V וג'קי למשימה - למצוא את סנדרה דורסט ולהחזירה בחיים. בעזרתה של הנאטראנרית טי-באג, הם מאתרים את מקום הימצאותה בהייווד, באחת מהדירות מסתור של כנופיית הסקוונג'רס. לאחר קרב עם הכנופיה ומנהיגה, V וג'קי מצליחים לחלץ את סנדרה מאמבטיית קרח בעודה גוססת. מבדיקה קצרה, מתברר שלסנדרה יש ביטוח טראומה טים פלטינום (כיסוי פרמיום), אך צוות הטראומה לא הגיע כי הכנופיה החדירה לתוכה צ'יפ המשבש את אות החירום. לאחר הסרת הצ'יפ וייצוב מצבה, V לוקח את סנדרה למרפסת, שם צוות הטראומה לוקח אותה באיומי נשק, מייצב אותה סופה ומוביל אותה לבית חולים תאגידי באמצעות ה-AV. ג'קי ו-V יוצאים מהמבנה וואקאקו מאשרת שהעבודה הושלמה והתשלום יועבר בקרוב. הצמד חוזר לדירתו של V, לא לפני שעוברים מחסום המוצב בווטסון ומגלים כי כל המחוז נמצא תחת הסגר, אך מצליחים לשכנע את המשטרה לתת להם לעבור.
ביום לאחר מכן, V מגלה כי בעת הבדיקה בסנדרה, הושתל לתוכו וירוס דרך הצ'יפ שמשבש אותות ועליו להגיע לריפרדוק ויקטור וק, על מנת להסירו. במקביל ג'קי מודיע ל-V כי הוא יצר קשר עם פיקסר בשם דקסטר דה-שאן לעבודה גדולה מאוד אשר תכניס אותם לליגת הגדולים. בעת ביקורו אצל הריפרדוק, ויקטור מסיר את הווירוס מ-V ומתקין רכיב סייבר של עינית יקרה תוצרת קירושי אופטיקות המאפשרת סריקה טובה יותר של הסביבה וכן אחיזה מובנת לכף היד המאפשרת הצגת ספירת התחמושת בנשק בכל רגע נתון. ל-V אין את הכסף לשלם עבור הרכיבים וויקטור מבצע ל-V טובה ומאפשר לו לשלם אחר כך. לאחר מכן, V פוגש את דקסטר במכוניתו ושם דקסטר מסביר על העבודה: על V וג'קי לחדור לתוך מלון קונפקי פלזה השייך לתאגיד אראסקה ולגנוב ביו-צ'יפ מאובטח משם. דקסטר נותן פרטים נוספים על הלקוח שהזמין את העבודה, שמתגלה כבחורה בשם אוולין פרקר, חברה בכנופיית המוקס. כמו כן, דקסטר מפרט כי לשם ביצוע המשימה, על V להשיג רובוט מיניאטורי בשם "Flathead" מדגם MTOD12 של מיליטק, הנגנב ממכולה של התאגיד על ידי כנופיית המאלסטרום. דקסטר התכוון לקנות את הרובוט וכבר העביר את הכסף, אך זה בוצע עם מנהיג הכנופיה לשעבר, בריק. בריק נכלא ואותו החליף רויס, חמום מוח אשר דקסטר מחשיב אותו לפסיכופת ואכזרי ביותר. דקסטר משאיר אשת קשר של מיליטק למקרה ו-V ירצה לחבור עימם על מנת להשיג את הרובוט - מרדית' סטאוט.
בבר הליזיז שבו נמצאת הלקוחה שהזמינה את העבודה, אוולין, V חובר אליה ואל טכנאית הבריינדאנס ג'ודי אלוורז על מנת לגלות היכן הצ'יפ נמצא בדיוק. V מגלה כי הצ'יפ מאוחסן במזוודה מיוחדת ומקוררת, בפנטהאוס של יורינובו אראסקה, בנו השני של סאבורו אראסקה. על מנת להוציא מידע על הצ'יפ, אוולין הקליטה בריינדאנס של עצמה כנערת ליווי שלקוחה הוא יורינובו. בעזרתה של טי-באג, V מצליח להתחכות אחרי המיקום של המזוודה, אך מגלה גם מערך אבטחה שלם המורכב מרובוטים, שכן יורינובו פיטר את כלל המאבטחים האישיים שלו - על כן הרובוט המינאטורי "Flathead" הכרחי לביצוע המשימה, כיוון שטי-באג לא יכולה לנטרל את מערך האבטחה מבחוץ. לאחר מכן, אוולין מספרת ל-V שהיא אינה סומכת על דקסטר ומציעה להתחלק 50-50 בינה לבין V וכן כי יורינובו מתכוון למכור את הצ'יפ לנטוואץ'.
בטרם הכניסה למאורת המאלסטרום, ל-V ניתנת אופציה להיפגש עם מרדית' על מנת להסתייע במיליטק. תחילה, מרדית' מאיימת על V כיוון שחושבת ש-V סוחט אותה, אך לאחר מכן נרגעת ומסכימה לשתף פעולה. היא נותנת ל-V צ'יפ המכיל את הכסף הדרוש לקניית הרובוט, אך V מגלה כי הצ'יפ נגוע בווירוס. ל-V ניתנת האופציה להסיר את הווירוס לגמרי. במאורת המאלסטרום, מתנהל מסע ומתן בין V, ג'קי וחבר כנופיה חברותי בשם דום-דום, בטרם העסקה הושלמה, רויס מגיח ומאיים לרצוח את V. לשחקן ניתנות מספר אופציות כיצד להתנהל: השחקן יכול לשלם בצ'יפ הנגוע ולגרום לתקיפה מסיבית של הכנופיה, או לנקות את הצ'יפ ולשלם איתו ובכך לגרום למתקפה של מיליטק על המאורה, או לשלם 10,000 אדיס בעצמו, או להרוג את רויס ולגנוב את הרובוט. אם התוצאה מתחוללת לכדי קרב, במהלכו השחקן יכול לשחרר לחופשי את מנהיג הכנופיה הקודם, בריק, או להרוג אותו. לכל אפשרות יש יתרונות וחסרונות וכן ההחלטות משפיעות על המשך המשחק, אך התוצאה הבסיסית היא זהה: V מצליח להשיג את הרובוט בין כה וכה.
דקסטר קובע פגישה סופית עם V וג'קי בבר ה-"Afterlife" ושם הם עוברים על התוכנית הסופית לפני תחילת השוד. V וג'קי, תחת זהות בדויה וחליפות, נוסעים באמצעות מונית "קומבט" למלון, שם הם מסתננים ומשיגים חדר. בחדר, ג'קי משחרר את ה-Flathead ו-V מכוון אותו בתעלות אוורור, על מנת להגיע למרכז הבקרה של המלון עצמו, שם הרובוט מנטרל את מערכות ההגנה בפנטנהאוס של יורינובו והצמד מצליח להסתנן לתוך הפנטהאוס ולגנוב את המזוודה עם הצ'יפ, לא לפני שיורינובו מגיע ביחד עם שומר ראשו, אדם סמאשר וכן אביו - סבורו ושומר ראשו - טאקמורה. הצמד מתחבא באחד מהקירות ומאזין לשיחה בין מנהיג התאגיד לבנו, שנשארים לדבר ביחידות. סובורו גוער בבנו שמנסה למכור את הצ'יפ לידיים זרות ולאחר ריב קצר, יורינובו חונק למוות את סבורו ורוצח אותו. מיד לאחר מכן, יורינובו מכריז על "קוד אדום" וסגר מלא על המלון, כיוון שאביו "הורעל ונרצח". לאחר עזיבתו, ג'קי ו-V מנסים לברוח באמצעות טי-באג, אך זו נרצחת על ידי מערך האבטחה של ארסאקה, לאחר שנאטרנרים של התאגיד מצליחים לתפוס אותה ו-"לטגן" לה את המוח. בדרכם, צוות טראומה מגיע באמצעות AV ומזהה את הצמד, יורה בהם ו-V וג'קי נופלים מהגג לתוך חדר. במהלך האירוע, ג'קי נפצע מקליע ומתברר שהצ'יפ ניזוק ושהדרך היחידה שהוא ישרוד היא להחדיר אותו ל-V או לג'קי. ג'קי מחדיר את הצ'יפ לתוכו והשניים נסים מהמלון ומצליחים לברוח באמצעות מונית ה-"קומבט", אך לא לפני שג'קי מת מפצעיו בטרם הם מגיעים לאכסניית "No Tell", שהיא המקום המבטחים. V, לבדו, מגיע למקום המסתור של דקס, מחדיר את הצ'יפ ולתוכו. ודקס זה כועס עליו כיוון שהרצח של סובורו דווח בכל המדיה וכל העיר יודעת על כך. מכיוון שלא רצה להסתבך, דקס מחליט לבגוד ב-V ויורה בו ירייה קטלנית מטווח אפס לראשו.


==== מערכה שנייה ====
לאחר הירי, V מאבד את הכרתו וחווה פלאשבק משנת 2023 של ה"רוקר בוי" המפורסם ג'וני סילברהאנד, הסולן האגדי של להקת "סמוראי". הפלאשבק מתחיל בהופעה האחרונה של ג'וני ומשם הוא טס יחד עם רוג באמצעות מסוק לגורד השחקים של אראסקה על מנת להטמין פצצת ביקוע גרעיני קטנה ולהשמיד את גורד השחקים לחלוטין. לאחר קרב קצר בגג, ג'וני, רוג ונטראנרית נוספת מצליחים לחדור לגורד השחקים, להטמין את הפצצה באחת מהמעליות ולשלוח אותה למטה. רוג מפצירה בג'וני לברוח, אך זה מסרב ואומר שיש לו דבר נוסף שהוא לא טיפל בו - לזרוע הרס ברשת של אראסקה כנקמה אחרונה. לאחר קרב נוסף, ג'וני מצליח להחדיר וירוס לרשת של התאגיד, אך בדרכו חזרה הוא נתקל באדם סמאשר ובניהם מתנהל קרב קשה, שבמהלכו ג'וני כמעט ומצליח לברוח באמצעות המסוק, אך סמאשר עוצר בעדו, קוטע את ידו השמאלית הביונית ויורה בראשו. הפלאשבק ממשיך כאשר מתברר שג'וני עודנו בחיים וסוכני ארסאקה מצליחים להוציא אותו מהמבנה בטרם הפצצה מתפוצצת. לאחר מכן הוא נלקח לחקירה ותשאול ובמהלך החקירה סבורו עצמו מעביר את תודעתו לצ'יפ מיוחד.
הפלאשבק מסתיים ו-V מתעורר במזבלה. בצעד נואש, V מנסה לצאת אך לא מצליח. דקס וטאקמורה מופיעים ודקס נסחט על ידי טאקמורה שמתכוון להסגיר את V לידי אראסקה. בצעד מפתיע, טאקמורה יורה בדקס לאחר שאינו זקוק לו יותר ולוקח את V יחד איתו. V מאבד את הכרתו שוב וכשהוא חוזר להכרה, גוסס, הוא מגלה כי טאקמורה בצד שלו וכי הוא בגד בתאגיד אותו הוא שירת. לטאקמורה נשלחים מספר מתנקשים מארסאקה, אך הוא ו-V מצליחים להרוג אותם וטאקמורה מפציר ב-V שהם חייבים להגיע לריפרדוק בדחיפות, אחרת V ימות. V מצליח לזמן מונית "קומבט" ומתעלף בשלישית. V מתעורר במרפאתו של ויקטור, אשר מטפל בו ומצליח לייצב אותו. לאחר מספר שבועות, V מתעורר סופית וויקטור מסביר ל-V מה קרה: הצ'יפ ש-V הכניס הוא צ'יפ המכיל את תודעתו של ג'וני סילברהאנד, אשר נעלם שנים רבות לפני עלילת המשחק ונחשב בעיני רבים לטרוריסט. ויקטור מסביר כי החדרת הצ'יפ ללא פעולה נוספת לא מפעילה אותו ורק עצם העובדה ש-V נורה על ידי דקס בראשו היא הפעולה שגרמה לצ'יפ לפעול. הצ'יפ הוא בעצם טפיל אשר משתלט לאט לאט על המארח (V) ולאחר זמן מסוים ישתלט עליו לגמרי, כך שתודעתו של המארח לא תהיה קיימת בכלל. ויקטור מעריך כי ל-V יש רק מספר בודד של שבועות בטרם הצ'יפ ישתלט על תודעתו. לאחר מכן, מיסטי - חברתו לשעבר של ג'קי, לוקחת את V לדירתו בכיסא גלגלים ושם היא נותנת לו כדורים אשר מסייעים בהאטת קצב השתלטות הצ'יפ על תודעתו ובנוסף, הקליע אותו דקס ירה ב-V כמזכרת ל-"הזדמנות שנייה" שקיבל. V נרדם במיטתו ומתעורר לקול דפיקה. V מגלה בתדהמה אדם זר בדירתו וחוזר לישון כיוון שחשב שמדובר בחלום, אך מתעורר שוב. הזר מבקש מ-V סיגריות ולאחר ש-V מנסה לצאת מהדירה - הזר תוקף אותו ו-V מגלה שהזר הוא בעצם ג'וני סילברהאנד כהולוגרמה שרק הוא רואה, ואשר יכולה להשפיע על תודעתו ואף על גופו. V מנסה ליטול את הכדורים שמיסטי נתנה לו, אך זה מנסה למנוע ממנו. בסופו של דבר, V מצליח לבלוע כדור, ג'וני נעלם ו-V חוזר בחזרה לישון.
V נפגש לאחר מכן עם טאקאמורה, שמסביר לו שהסיבות לכך שהציל את V הן כיוון שהוא נודה מהחברה בפקודתו של יורינובו בעקבות התקרית, וכיוון שאינו מאמין בגרסה הרשמית לפיה סבורו הורעל למוות. לפיכך, הוא מאמין שבעזרתו של V הוא יוכל לשכנע את בני משפחת ארסאקה הנותרים באחריותו של יורינובו לרצח. בתמורה הוא מציע לו עזרה בהסרת הצ'יפ - פרי פיתוחו של עובד ארסאקה לשעבר, אנדרו הלמן - מראשו. בעצתו של טאקאמורה, V מנסה ליצור קשר עם אוולין, אך מגלה כי היא נעלמה ללא זכר. בעזרת ג'ודי, V מגלה כי אוולין פארקר אינה אלא Joytoy - בובה רובוטית דמוית אדם שנבנתה על מנת לספק שעשוע מיני לחפצים בכך. בעזרתה של ג'ודי, V מבין שהדרך הטובה ביותר למצוא אותה היא לחקור את בית הבושת בו עבדה - מועדון בשם Clouds שנמצא תחת שליטת כנופיית הטייגר קלאוס. במועדון, V מגלה שאוולין נחטפה משם על ידי שני טכנאי בריינדאנס מכנופיית "אוכלי הנבלות". V וג'ודי מצילים אותה ממאורת הכנופיה, אך מגלים שהיא בתרדמת עקב העינויים שעברה. בעזרת הבריינדאנס שהופק ממוחה של אוולין, V מגלה שזמן מה לפני "העבודה" אוולין יצרה קשר עם נטראנר מהכנופיה ההאיטית "נערי הוודו" במטרה לקבל מידע מסוים על הצ'יפ. מכאן על V להשלים את החתיכות החסרות בפאזל תעלומת הצ'יפ תוך הסתייעות בשלושה כיוונים אפשריים:

למצוא את האדם שיצר את הצ'יפ - כדי לגלות זאת, V מסתייע ברוג - כיום הפיקסרית הטובה ביותר בנייט סיטי - שמגלה לו כי יוצר הצ'יפ, אנדרו הלמן, מנהל משלוחים בין נייט סיטי לבין שטח ההפקר שנמצא מחוץ לעיר. על מנת ללכוד את הלמן, רוג מייעצת לו להסתייע בפאנאם פאלמר, נוודית לשעבר משבט הנוודים "אלדקאלדוס". על מנת שפאנאם תוכל לסייע לו, על V לעזור לה לסגור מספר חשבונות ישנים בינה לבין "הרפאים", יריביהם המושבעים של האלדקאלדוס. הבחירות שהשחקן יבצע בשלב זה ישפיעו על היחסים בינו לבין פאנאם, וביניהם לבין שבט האלדקאלדוס. לאחר שV והאלדקאלדוס לוכדים את הלמן, V יוצר קשר עם טאקאמורה והשניים מגלים כי התודעה שבצ'יפ החלה להשתלט על גופו של V מאותו הרגע בו V נורה בראשו וכי היא לאט לאט משתלבת בתוך מערכת העצבים של V. הלמן אומר לV שעליו להתכונן לגרוע מכל.
ליצור קשר עם אלט קאנינגהאם בעזרת הכנופיה ההאיטית - V יוצר קשר עם חברי הכנופיה ההאיטית שיושבת בפסיפיקה על מנת לקבל מידע על הצ'יפ. הכנופיה דורשת ממנו בתמורה לסייע להם לחבל בכנופיה יריבה שמחזיקה ציוד תקשורת מתקדם. V מצליח אך כמעט נהרג תוך כדי הפעולה, ולאחר שהוא ניצל הוא מתעמת עם חברי הכנופיה. מנהיגת הכנופיה מתערבת ומגלה לו שהם היו צריכים את הצ'יפ על מנת ליצור קשר עם התודעה של אלט קאנינגהאם שנמצאת מעבר ל"חומה השחורה" של הרשת. הם מאמינים שמעבר לחומה השחורה שוכן דבר מה מרושע שישמיד כל העובר בדרכו, ושבעזרת אלט הם יוכלו לקבל גישה לחומה השחורה על מנת לעצור אותו. לאחר שV מתחבר לרשת בעזרת הכנופיה, V נכנס לסדרת פלאשבקים נוספת על עברו של סילברהאנד, ושם V מגלה שאלט הייתה זוגתו לשעבר של סילברהאנד ונחטפה בידי אנשי ארסאקה כיוון שעבדה על תוכנה בשם Soulkiller - תוכנה שתהרוג כל נטראנר עוין שינסה לחדור מבעד להגנה של רשת כלשהי. ארסאקה מעוניינים לפתח גרסה משלהם לתוכנה זו על מנת ליצור מאגר של תודעות בתוך מאגר שנקרא "מיקושי" עבור מטרה בלתי ידועה. V גם מגלה שהמשימה האחרונה בה סילברהאנד השתתף (בה הוטמנה פצצה במגדל ארסאקה) הייתה על מנת להציל את אלט, שמתגלה כי נכנס למצב מוות מוחי לאחר חטיפתה. לאחר סדרת הפלאשבקים הזו, V וג'וני מוצאים את עצמם מול תודעתה של אלט, שם הם מגיעים להסכם לפיו אלט תעזור ל-V להיפטר מתודעתו של סילברהאנד, ובתמורה הם יהיו חייבים למצוא דרך לגרום לאלט להשתלט על "מיקושי" על מנת להשמיד אותה.
ליצור קשר עם טאקאמורה - אף על פי שהוא הוכרז כ"אישיות בלתי רצויה" בתאגיד, לטאקאמורה יש תוכנית - חברת ארסאקה מקיימת תהלוכת כבוד לזכרו של סבורו ארסאקה ברובע היפני של העיר. בשיאה של התהלוכה, תעבור ברחוב הראשי ספינה אווירית ובה בכירי ארסאקה, לרבות האנאקו ארסאקה, בתו של סבורו ואחותו של יורינובו. על V וטאקאמורה להתגנב לתהלוכת הכבוד, ולנטרל את ההגנות סביב התהלוכה על מנת שטאקאמורה יוכל לפרוץ לספינת האוויר ולשוחח עם האנאקו. התוכנית משתבשת ברגע האחרון כאשר אודה סאנדאיו, שומר הראש של האנאקו, מתפרץ ומנסה למנוע מV להשיג לטאקאמורה גישה. לאחר שV מביס את אודה, טאקאמורה נאלץ לחטוף את האנאקו לדירת מסתור, שם הם מנסים לדובב את האנאקו. אנשיו של יורינובו מתפרצים לדירת המסתור כביכול על מנת להציל את האנאקו, אך בפועל מתברר כי יורינובו שלח אותם למשימת חיסול על מנת להיפטר מV, מטאקאמורה ומהאנאקו. בעוד שהאנאקו מצליחה להימלט, ל-V יש בחירה האם להימלט בעצמו מהבניין המותקף או להציל קודם כל את טאקאמורה.לאחר האירועים האלו, האנאקו יוצרת קשר עם V באמצעות בובה רובוטית ובה היא מביעה את כוונתה לשמוע את דבריו בזמן כלשהו.


==== מערכה שלישית ====
V מקבל הודעה מהאנאקו על כך שברצונה להיפגש איתו במלון "אמברס". היא מסבירה לו שהיא ידעה מלכתחילה על תוכניותיו של יורינובו אך לא העזה לצאת נגדן בגלוי על מנת לשמור על אחדות המשפחה, ערך שהיה יקר מאוד עבור סבורו. התוכנית שלה פשוטה: היא תכנס מועצת בכירים בחברה על מנת למסור את גרסתם ולאחר מכן תאפשר ל-V להגיע אל מאגר "מיקושי" שבמגדל ארסאקה כדי שאלט תוכל להפריד את התודעה של ג'וני סילברהאנד מ-V. לג'וני יש תוכנית אחרת: להתפרץ אל מגדל ארסאקה ביחד עם רוג על מנת להעלות בעצמו את התודעה של אלט אל "מיקושי". מיד לאחר מכן, V מקבל התקף שכמעט הורג אותו ומובהל למרפאה של ויקטור. V, שיודע שזמנו קצוב, חייב כעת לבחור מה יעלה בגורלו, ועומדות בפניו מספר אפשרויות גורליות:

להתאבד – V מחליט לשים קץ לחייו עקב הייאוש שנובע מהעובדה כי זמנו אוזל. בחירה באפשרות זו תוביל את השחקן הישר אל כתוביות הסיום.
לעזור להאנאקו ארסאקה – אם אפשרות זו נבחרה, האנאקו תכנס מועצת בכירים במגדל ארסאקה שם תחשוף בפניהם כי היא מחזיקה בתמשיג התודעה של סבורו, על מנת שימסור בעצמו את הנסיבות שהובילו למותו. המועצה משתבשת כאשר יורינובו שולח את אנשיו לחסל את כולם. על V והאנאקו להילחם באנשיו של יורינובו, כולל הסייבורג אדם סמאשר, על מנת להגיע אל יורינובו. יורינובו לבסוף נעצר על ידי האנאקו, ו-V נלקח על ידי טאקאמורה (אם השחקן הצליח להצילו במערכה הקודמת) או על ידי אנדרו הלמן (אם השחקן לא הציל את טאקאמורה) לתחנת החלל של ארסאקה בה מבשרים לו שרופאי התאגיד אמנם הצליחו להסיר את סילברהאנד ממוחו, אך הנזק שנגרם בלתי הפיך, מה שמותיר לו זמן קצוב לחיות ועליו לבחור בין להישלח חזרה לכדור הארץ, או למסור את תודעתו לידי ארסאקה ולהישמר כתודעה ב"מיקושי" על מנת שבשלב מסוים תינתן לו הזדמנות לחזור חזרה לחיים בגוף אחר (הסוף "Where is My Mind?"). הבחירה הזו נחשבת כ"ברירת מחדל" עקב היותה הבחירה היחידה שזמינה לשחקן אשר לא ביצע משימות צד.
לתת לג'וני סילברהאנד רשות להשתלט על גופו של V על מנת להתפרץ אל מגדל ארסאקה ביחד עם רוג – אפשרות זו פתוחה בפני השחקן אך ורק אם השחקן ביצע את המשימות הצדדיות של ג'וני סילברהאנד ביחד עם רוג. במהלך הפעולה, ג'וני, רוג וחבר נוסף מתפרצים אל מגדל ארסאקה (בעזרתה של אלט) על מנת להעלות את תודעתה של אלט לשרתי החברה ולגרום לה להשתלט על המערכות הממוחשבות שבה, לרבות "מיקושי". תוך כדי כך הם פוגשים באדם סמאשר שהורג את רוג אך מובס על ידי ג'וני וחברו. לאחר שג'וני מתחבר ל"מיקושי", הוא פוגש שם בתודעה של V, שם שניהם מגלים שהתהליך הפך כבר לבלתי הפיך וש-V ימות בלי שום קשר לתוצאה. ג'וני חייב להחליט אם הוא רוצה להישאר בכדור הארץ, בגופו של V (הסוף "New Dawn Fades"); או להישאר ברשת ביחד עם אלט ולתת ל-V לחזור לכדור הארץ בידיעה שיש לו רק מספר חודשים לחיות. אם ג'וני בוחר להישאר ברשת, V חוזר לכדור הארץ במעמד של אגדה חיה, ונשלח למשימה אחת אחרונה אותה אף אחד לא העז לבצע לפני כן: לחדור לקזינו ענק בתחנת חלל שנמצאת במסלול סביב כדור הארץ. (הסוף "Path of Glory")
להסתייע באלדקאלדוס – אפשרות זו פתוחה בפני השחקן אך ורק אם השחקן ביצע את המשימות הצדדיות של האלדקאלדוס ביחד עם פאנאם. בחירה באפשרות זו תוביל את השחקן להיעזר באלדקאלדוס על מנת לפרוץ למגדלי ארסאקה בעזרת טנק מעופף תוצרת "מיליטק", שנגנב על ידי V והנוודים באחת ממשימות הצד במערכה הקודמת. V חודר אל המגדל יחד עם פאנאם וסאול ותוך כדי כך הם פוגשים באדם סמאשר, שרוצח את סאול אך מובס בידי V ופאנאם. לאחר שV מתחבר ל"מיקושי", הוא פוגש שם בתודעה של ג'וני, שם שניהם מגלים שהתהליך הפך כבר לבלתי הפיך וש-V ימות בלי שום קשר לתוצאה. V חייב להחליט אם הוא רוצה להעניק את גופו לג'וני (הסוף "New Dawn Fades") או לחזור לכדור הארץ בידיעה שנותרו לו מספר חודשים לחיות. אם V בוחר לחזור לכדור הארץ, הוא עוזב את נייט סיטי יחד עם פאנאם ויתר שבט האלדקאלדוס. (הסוף "All Along the Watchtower")
הסוף הסודי - "מלאך המוות" – על מנת לפתוח את הסוף הזה, על השחקן לבצע את משימות הצד של ג'וני סילברהאנד ביחד עם רוג, בדומה לאפשרות 3. עם זאת, במהלך חלק מהדיאלוגים על השחקן לבחור באפשרויות מסוימות שיסייעו לפתוח את הסוף הסודי. בנוסף לכך, כאשר ניתנות לשחקן אפשרויות בחירה שתקבע את סוף המשחק, על השחקן לחכות במשך 5 דקות כאשר הוא נדרש להשיב לג'וני, ולאחר מכן ג'וני יציע תוכנית אלטרנטיבית: משימת "התאבדות" בה V יתפרץ למגדל ארסאקה "לבדו" (כשהתודעה של ג'וני מלווה אותו), יילחם בעצמו בשומרים וישיג בעצמו גישה אל "מיקושי" על מנת להעלות אליה את תודעתה של אלט.
בחירה בסוף הזה תשנה את פורמט המשחק. השחקן ייאלץ להתמודד עם אויבים ברמה המקסימלית (50) ומדי כמה זמן כמות החיים המקסימלית שלו תרד כך ש-V לא יוכל להתרפא אל מעבר לכך. כמו כן, אם השחקן מת במשימה זו המוות הוא סופי והשחקן יעבור ישירות למסך כתוביות הסיום שם הסצנות יהיו זהות לסצנות שמופיעות אם השחקן בחר להתאבד.
במשימה הזו השחקן ילחם לבדו נגד אדם סמאשר. לאחר שהביס אותו, על V להתחבר אל "מיקושי" ושם עליו להחליט האם להשאיר את גופו בידיו של סילברהאנד (הסוף "New Dawn Fades") או לחזור לכדור הארץ במעמד של אגדה חיה אך עם זמן קצוב לחיות (הסוף "Path of Glory").לאחר סיום המשחק, השחקן יעבור אל כתוביות הסיום, שם יופיעו מספר סצנות של דמויות אותן פגש V במהלך המשחק כשלכל אחת מהן תגובות שונות, תלוי בסוף שבו בחר V ובמערכות היחסים שלו איתן.


== דמויות ==


=== דמויות ראשיות ===
V (האות הלטינית וי; נולד/ה ב-10 ביוני 2049; מדובב/ת על ידי גאווין דריאה/שראני ליי) – הפרוטגוניסט/ית הראשי/ת של המשחק והדמות עליה שולטים השחקנים. שכיר/ת חרב מקצועי/ת וסוחר/ת אשר מראהו הפיזי ניתן להתאמה אישית מלאה - קול, תספורת, סוג גוף ושינויי גוף, רקע הדמות ולבוש. שמה המלא של הדמות לא ידוע והיא מכונה "V". במהלך אחת המשימות במשחק נרמז ששמה של הדמות הוא וינסנט (Vincent) או ולרי (Valerie) בהתאם למגדר הדמות.
ג'וני סילברהאנד (Johnny Silverhand; נולד ב-16 בנובמבר 1988, נרצח ב-20 באוגוסט 2023 וחזר כרוח וירטואלית ב-2077; מדובב על ידי קיאנו ריבס) – האנטי-גיבור הראשי של המשחק, אשר מוצג כפרוטגוניסט השני. כוכב רוק לשעבר המשמש כסולן הראשי של להקת הרוק הבדיונית סמוראי. שמופיע כבחור גבוה, שרירי ויפה תואר בעל שיער שחור ארוך, זקן, משקפי שמש, וחליפת אפוד מגן שחורה ויד ביונית שממנה נגזר שמו סילברהאנד (מאנגלית - יד כסף). ג'וני מתעב את תאגיד אראסאקה לאחר שזה חטפו את חברתו הנאטראנרית אלט קונינגהאם (Alt Cunningham) ב-2013 על מנת לנצלה למטרותיהם האנוכיות. סילברהאנד מנהיג מתקפה באמצעות קהל מעריציו כנגד הארגון אך נכשל בכך. במלחמת התאגידים הרביעית, סילברהאנד מנסה לנקום בתאגיד, אשר רצח את אלט והעביר את תודעתה למרחב הקיברנטי, כאשר הוא מחדיר פצצת ביקוע גרעיני קטנה לגורד השחקים של המגה-תאגיד ביחד עם חבריו: רוג, ספיידר ומורגן בלאקהאנד אך לא לפני שמובס על ידי אדם סמאשר, שומר הראש הסייבורג של ארסאקה. לאחר הרצח, מיליטק מפעילה מתקפת נגד ופצצת הביקוע הגרעיני מתפוצצת, מה שגורם להרס בניין אראסקה ולכלל האזור מסביב ולכך שגופתו של סילבראנד מעולם לא נמצאה. בעקבות המתקפה, התאגיד החל להפיץ תעמולה שקרית שסילברהאנד הוא בעצם טרוריסט. זמן מה לאחר מכן, תודעתו עברה לצ'יפ אשר נשמר באראסקה, עד אשר V גונב את הצ'יפ מהתאגיד ומחבר אותו אליו כצעד אחרון להצלת הצ'יפ, שניזוק קשות.
ג'קי וולס (Jackie Welles; נולד ב-2047; מדובב על ידי ג'ייסון הייטוואר) – חברו של V, דובר ספרדית, ככל הנראה ממוצא מקסיקני ומשמש כדמות מפתח בתחילת המשחק. ג'קי היה חבר לשעבר בכנופיית הוולנטינוס (Valentinos). במהלך השוד במלון קונפקי פלזה, ג'קי נורה ומת מפצעיו במנוסה מהמלון. חברתו היא מיסטי.


=== פיקסרים ===
פיקסרים (מאנגלית: Fixers) הם אנשי צללים בעלי כוח והשפעה. הם עוסקים בהברחות, בסחר במידע, ומקושרים היטב לכל הגורמים במחוז עליו הם אחראים, החל מהתאגידים הגדולים ועד לכנופיות הרחוב. השחקן יכול דרך חלקם לקבל משימות צדדיות הקרויות "Gigs".


==== פיקסרים המופיעים כחלק מהעלילה ====
דקסטר "דקס" דה-שאן (Dexter DeShawn; מדובב על ידי מיכאל-לאון וולי) – נחשב לאחד מהפיקסרים הטובים ביותר בעיר. דקסטר הוא ממוצא אפרו-אמריקאי ומעשן כבד. מופיע כדוגמה לפיקסר בטריילר השני למשחק. בוגד בוי לאחר שהשוד השתבש ויורה בראשו, בכך (מבלי להתכוון) הוא גורם לצ'יפ בראשו של וי לפעול. בהמשך, נרצח על ידי טאקמורה בפרולוג.
רוג אמנדיארס (Rogue Amendiares; מדובבת על ידי ג'יין פרי) – אחת מהפיקסרים האגדיים בעיר. ג'קי מחשיב אותה לפיקסרית הטובה ביותר. בעלת הבר Afterlife. בעבר הייתה מושא אהבתו של ג'וני סילברהאנד. רוג היא בין המבוגרות מבין הפיקסרים בעיר; גילה עולה על 80, למרות שמראה החיצוני מטעה את הצופים לחשוב שהיא בת 20–30 בערך.
קירק סויר (Kirk Sawyer; מדובב על ידי דרק הייגן) – קירק הוא פיקסר המופיע בפרולוג של סיפור הרקע "ילד רחוב". ואחראי על מחוז ווטסון. בפרולוג "ילד רחוב", הוא שולח את וי לגנוב רכב יוקרה במטרה לשלם חוב עבור פפה הברמן, אך מתברר שהציוד שקירק סיפק לוי היה לקוי והמשטרה מגיעה. בהמשך המשחק, וי מקבל משימה אקסקלוסיבית מקירק, אך היא משתבשת וקירק ושומר ראשו נרצחים.
מר. ידיים (Mr. Hands; שם אמיתי: וויד בליקר) – הפיקסר של מחוז פסיפיקה, מכונה כך כיוון שרק ידיו נראות בבירור בזמן השיחות עמו. מסייע ל-V ליצור קשר עם כנופיית "נערי הוודו" ששולטת בפסיפיקה על מנת שתסייע בהסרת הצ'יפ שמכיל את תודעתו של ג'וני סילברהאנד.


==== פיקסרים מהם השחקן יכול לקבל משימות צד ====
לכל אחד מהמחוזות המשמעותיים במשחק (פרט לפסיפיקה) יש פיקסר הנותן לשחקן משימות צד. ביצוע משימות צד היא אחת מהדרכים שבהן השחקן יכול להעלות את המוניטין (Street Cred) שלו. ככל שהמוניטין של השחקן גבוה יותר, יציעו הפיקסרים לשחקן משימות צד רווחיות ומאתגרות יותר. לכל פיקסר יש מספר מסוים של משימות זמינות; ביצוע כל המשימות עבור פיקסר מסוים יגרום לפיקסר להעניק לשחקן פרס (כלי נשק, רכב מיוחד או ציוד סייבר).

רג'ינה ג'ונס (Regina Jones; מדובבת על ידי אלנה מריה) - הפיקסרית של מחוז ווטסון בעיר. עיתונאית לשעבר וחוקרת תופעת הסייבר-פסיכוזה.
ואקאקו אוקדה (Wakako Okada; מדובבת על ידי רן הנאמי) – הפיקסרית האחראית על ג'פאנטאון ועל טרטוריית הטייגרס קלוו.
סבסטיאן "פדרה" איברה (Sebastian "Padre" Ibarra.‏Padre מספרדית - אבא) – כומר לשעבר, ישיש ביותר, המשמש כפיקסר של כנופיית הוולנטינוס. נוצרי אדוק, נחשב לאיש כבוד, ומעריך מאוד את V.
דינו דינוביץ' (Dino Dinovic) - רוקרבוי לשעבר, וכיום הפיקסר האחראי על מרכז העיר.
מועמר "אל קאפיטן" רייס (Muamar "El Capitan" Reyes; מדובב על ידי אלק ניומן) – הפיקסר של מחוז סנטו דומינגו שנשלט על ידי סיקסט' סטריט.
דקוטה סמית' (Dakota Smith; מדובבת על ידי סאברה מיי) - הפיקסרית של הבאדלנדס, שטח ההפקר שנמצא מחוץ לנייט סיטי. משתייכת לשבט הנוודים "אלדקאלדוס".רוג ומר. ידיים שהוזכרו לעיל יכולים אף הם לתת לשחקן משימות צד, אך במספר מצומצם בהרבה (3 משימות ומשימה אחת, בהתאמה) ואינם נותנים פרס מיוחד על השלמת כל משימות הצד שלהם.


=== כנופיות ===
כנופיית "הרחוב ה-6"כנופיית "הרחוב ה-6" (6th Street Gang) היא כנופיה שנוסדה על ידי ותיקי מלחמה ממלחמת התאגידים הרביעית (2020–2023) אשר מאסו בחוסר המעש של כוחות המשטרה בעיר. מטרתה של הכנופיה היא להגן על קהילת הוויסטה דל ריי (Vista del Rey). הכנופיה מונה כ-2,300 חברים. עיקר פעילותה במחוז סנטו דמינגו ובאזור ויסטה דל ריי שנמצא במחוז הייוד.

החיותהחיות (Animals) היא כנופיה אשר שוכנת באזור הדרומי של מחוז פסיפיקה ומתאפיינת בשדרוג היכולות הפיזיות של הגוף האנושי לרמה המקסימלית. נמצאים ביריבות עם הוודו בויז. הכנופיה מונה בין 2,500 ל-3,000 חברים.

סאסקוואץ' (Sasquatch; נהרגה ב-2077) – מנהיגת כנופיית האנימלס. במשימה "Pattern Recognition", השחקן מסתנן למתקן של האנימלס, בקניון הגראנד אמפריום וצופה בעסקה שמתרחשת בין סאסקוואץ' לבין סוכן נטוואץ' (NetWatch). במהלך המשימה, סאסקוואץ' תופסת את השחקן ומחדירה אליו וירוס ועל השחקן לנטרל אותה על מנת למחוק את הווירוס, אחרת השחקן ימות. לאחר שהשחקן מצליח לנטרלה, לשחקן ניתנת אפשרות להרוג את סאסקוואץ' או לחוס על חייהמאלסטרוםמאלסטרום (Maelstrom) היא כנופיה ותיקה אשר שוכנת במחוז ווטסון ומתמחה במכונאות ורובוטיקה (Techie). הכנופיה מונה כ-1,300 חברים ונחשבת למסוכנת ביותר. חבריה נוטים בנטישת המראה האנושי וחציית הגבולות בין אדם למכונה, כאשר רוב חלקי גופם מוחלפים ברכיבי סייבר שונים וכן באכזרותם הכוללת אף רצח ילדים. מרכז העצבים של הכנופיה מצוי במועדון הלילה "Totentanz" (מגרמנית: ריקוד המוות) הממוקם באזור התעשייה הצפוני שבמחוז ווטסון.

דקלאן "בריק" גריפין (Declan "Brick" Griffin; עשוי להיהרג ב-2077) – המנהיג המקורי של הכנופיה, שהודח על ידי רויס בהפיכה שלאחריה נכלא. השחקן יכול לשחרר אותו בזמן עסקת הספיידרבוט לפני השוד.
סיימון "רויס" רנדל (Simon "Royce" Randall; נולד ב-2030, עשוי להיהרג ב-2077) – מנהיג הכנופיה הנוכחי, לאחר שהדיח את מנהיג הכנופיה הקודם, בריק. חמום מוח, פזיז וחסר רחמים. השחקן יכול להרוג אותו בזמן עסקת ה-flathhead או לאחר מכן בזמן משימה איתו ועם ננסי.
דום דום (Dum Dum; עשוי להיהרג ב-2077) – אחד מחברי הכנופיה, ממנו השחקן קונה ספיידרבוט MT0D12 תוצרת מיליטק (Militech). השחקן יכול להרוג אותו בזמן עסקת הספיידרבוט או לאחר מכן בזמן משימה איתו ועם ננסי.
אופליה "פטריסיה" סיראוויאן (Ofelia "Patricia" Sirawian; עשויה להיהרג ב-2077) – חברת כנופיה שניתן לפגוש במועדון הלילה "ריקוד המוות", מועדון הבית של הכנופיה. מטורפת עוד יותר מרויס, ועשויה לתפוס את מקומו כמנהיגת הכנופיה במידה והשחקן בחר להרוג את רויס ולהתעלם מבריק.מוקסהמוקס (Mox) היא כנופיה צעירה יחסית שנוסדה בשנת 2076, לזכרה של אליזבת' "ליזי" בורדן (Elizabeth “Lizzie” Borden), בעלת מועדון חשפנות וזונה לשעבר. חברי הכנופיה מתארים את עצמם כ-”האלו שמגנים על בנים ובנות עובדות [זונות] מאלימות והתעללות”. הכנפויה מונה בין 200 ל-250 חברים ונחשבת לכנופיה "רגועה". עיקר פעילות הכנופיה היא בבר "ליזיז" שבבעלותה ובאזור קאבוקי שבמחוז ווטסון.

ג'ודי אלוורז (Judy Alvarez; מדובבת על ידי קלארה טרזה) – חברה בכנופיית המוקס ועובדת בבר הליזיז בתור המתפעלת של מכשיר ה-Braindance בבר. מופיעה לראשונה במשימה "The Information". השחקן יכול לקיים מערכת יחסים עם ג'ודי, אך היא מעדיפה נשים בלבד. לאחר שאוולין פרקר מתה, ג'ודי יכולה לבקש מוי עזרה בשלחרר את מועדון ה-clouds משליטת הטייגר קלווס' ולמנות במקומם מנהל חדש שידאג לזונות שעובדות ועובדים בו. אם השחקן לא מקיים איתה מערכת יחסים, ג'ודי תעזוב את נייט סיטי ותעבור לגור עם משפחתה באורגון.
אוולין פרקר (Evelyn Parker; מדובבת על ידי קארי ווהלגרן) – חברה בכנופיית המוקס ועובדת בבר הליזיז. אוולין מופיעה בפרולוג ומספקת מידע קריטי על משימת השוד שדקסטר דה-שאן נתן ל-V ולג'קי. אוולין חולמת להיות שחקנית מקצועית ובעברה עבדה בבית בובות (Doll House). מתוארת כחכמה ובעלת שאיפות גדולות וכן בעלת שיער כחול. אוולין היא הלקוחה אשר הזמינה מדקס את העבודה של שדידת הצ'יפ מאראסקה. נהרגת לאחר שהשוד השתבש ועברה התעללות על ידי הוודו בויז. וי וג'ודי יכולים להצילה, אך בסופו של דבר היא מתאבדת.אוכלי הנבלותאוכלי הנבלות (Scavengers) היא כנופיית פשע אשר ידועה בכך שחבריה חוטפים אנשים וסוחרים באיברי אדם וציוד סייבר.על הכנופיה אין כמעט מידע פרט לכך שחבירה מפוזרים בכל רחבי העיר, אך רובם מרוכזים בצפון מחוז פסיפיקה ובאזור הדרומי ולספרינגס שבמחוז הייווד.

טפרי הטיגריסטפרי הטיגריס (או "טפרי הטאייגר"; Tyger's Claw; ביפנית: 虎釣衆) היא כנופיה יפנית אשר שוכנת בג'פאנטאון שבמחוז ווסטברוק ובליטל צ'יינה שבווסטון, נתמכת על ידי תאגיד ארסקה. הכנופיה מונה כ-5,500 חברים.

וולנטינוסהוולנטינוס (Valentino's) היא כנופיה לטינית ששוכנת במחוז הייווד. הכנופיה מונה כ-6,000 חברים והיא הגדולה ביותר בתחומי העיר.

נערי הוודונערי הוודו (Voodoo Boys) היא כנופיה אשר שוכנת באזור פסיפיקה ומתמחה בהאקינג ונטראנינג (NetRunning). חבריה נחשבים לנטראנרים הטובים ביותר בעיר, כך שבמרחב הקיברניטי הם נחשבים למסוכנים ביותר. מטרתה העיקרית של הכנופיה היא להגיע ל-"חומה השחורה" בסייברסייפס וליצור קשר עם הישויות שנמצאות מעבר לחומה. נמצאת ביריבות עם האנימלס. מונה בין 50 ל-250 חברים, רובם ככולם מהגרים מהאיטי או צאצאיהם, ודוברים קריאולית האיטית.

בריג'יט (Brigitte; נולדה ב-2036) – מנהיגת כנופיית הוודו בויז ונטראנרית מקצועית, מופיעה לראשונה במשימה "Pattern Recognition". בריג'יט יכולה למות במידה והשחקן סגר עסקה עם netwatch ובגד בוודו בויז.
פלסיד (Placide; נולד ב-2042) – סגנה של מנהיגת הוודו בויז, בעל מבטא קריאולי בולט. מופיע לראשונה במשימה "Pattern Recognition". משתיל בוי וירוס שדרכו פלסיד רואה כל מה שוי רואה על מנת להיעזר בו בקרב נגד האנימלס. וי יכול להרוג אותו לאחר מכן.אלדקלדוסאלדקלדוס (Aldecaldos) היא כנופיית נוודים בעלת אופי שבטי אשר פועלת ברחבי ארצות הברית: אריזונה, אורגון וכן במדינה החופשית של דרום קליפורניה, במדינה החופשית של נבדה ובמדינה החופשית של צפון קליפורניה הכוללת את נייט סיטי והבדלנדס. הכנופיה מונה כ-500–600 חברים אשר פועלים באזור העיר ועוד עשרות אלפים בסך הכל. הכנופיה הוקמה במקור על ידי חואן אלדקלדוס בלוס אנג'לס בשנות ה-2000 המוקדמות.

פאנאם פלמר (Panam Palmer; מדובבת על ידי אמילי בו זלר) – סולואית וחברה לשעבר בשבט האלדקלדוס. השחקן יכול לקיים מערכת יחסים עם פאנאם, אך היא מעדיפה גברים בלבד. בחיכוכים מתמידים עם סאול מכיוון שהיא מרבה לסכן את "המשפחה" לא מעט, לעומת סאול שמעדיף לשמור על השקט. בסופו של דבר (בעזרתו של וי) היא הופכת לראש המשפחה ביחד עם סאול.
סאול ברייט (Saul Bright; מדובב על ידי דיירמייד מורטאג') – חבר בכיר בשבט ואחד ממניהגיו, מתייחס תחילה בחשדנות כלפי השחקן, ונקלע לעיתים קרובות לוויכוחים עם פאנאם, אך דואג לה מאוד. במידה והשחקן בחר להיעזר באלדקלדוס בהסתערות על ארסאקה, אדם סמאשר יהרוג את סאול.
מיטץ' אנדרסון (Mitch Anderson; מדובב על ידי מרטין מקדאגל) ודריס "סקורפיון" מריאנה (Driss "Scorpion" Meriana; מדובב על ידי נושיר דלאל) – חברים טובים, שניהם ותיקי מלחמת האיחוד שהתרחשה בארצות הברית בין השנים 2069–2070. חברים טובים של פאנאם ומתיידדים במהירות עם השחקן. במהלך אחת המשימות, סקורפיון ייהרג ומיטץ' יבקש את עזרתו של וי בקבירתו.הרפאיםהרפאים (Wraiths) היא כנופיית נוודים אשר שוכנת בבדלנדס, ונחשבים לאויביהם המרים של האלדקלדוס. כנופיית ה"רפאים" הם חלק מקולקטיב גדול יותר שקרוי "Raffen Shiv", שמאגד נוודים-לשעבר שנודו משבטיהם המקורים עקב פשיעה שאינה מקובלת בקרב הנוודים. ה"רפאים" נחשבים לאכזריים במיוחד והועלו שמועות על כך שמנהיגם לבוש בבגדים העשויים עור אדם. הכנופיה מונה בין 300 ל-1,200 חברים.


=== עובדי תאגידים ===


==== תאגיד אראסאקה ====
סבורו אראסאקה (荒坂 三郎, Saburo Arasaka ; מדובב על ידי מאסאנה צוקאיאמא) – מייסד וראש תאגיד אראסאקה, שבתחילת עלילת המשחק היה כבר אדם קשיש ביותר וגילו מעל ל-150. מייחס עצמו כצאצא של שוגון רב-עוצמה. בעל כבוד עצמי רב אך גם גאוותן ותאב כוח. נודע בתואר "הקיסר". נרצח בתחילת המשחק על ידי בנו, יורינובו. בניגוד לבניו, במהלך המשחק הוא דובר יפנית בלבד.
יורינובו אראסאקה (荒坂 頼宣, Yorinobu Arasaka ; מדובב על ידי הידאו קימורה) – האנטגוניסט הראשי במשחק. אחד מבניו של סבורו, מנהל את עסקיו בנייט סיטי, ויורשו בהנהגת התאגיד. פתח במרד נגד אביו, וגנב ממנו את ה"שריד", תמשיג האישיות של ג'וני סילברהאנד במטרה להתמקח איתו. חונק למוות את אביו במהלך פגישה שנערכת ביניהם במלון קונפקי, רצח אליו היו עדים רק V וג'קי. לאחר הרצח, משתלט על הנהגת התאגיד.
האנאקו אראסאקה (荒坂 華子, Hanako Arasaka; מדובבת על ידי אלפא טאקאהאשי) – בתו השלישית של סבורו. מבקרת בנייט סיטי כדי להשתתף בחגיגת הזיכרון לכבוד אביה המנוח, ונחטפת על ידי V וטאקאמורה כדי לנסות לשכנע אותה בכך שאביה נרצח על ידי יורינובו. בסוף המשחק, מבטיחה לעזור לוי עם הצ'יפ במידה ויספר להנהלת התאגיד על מעשיו של אחיה.
גורו טאקאמורה (竹村 五郎, Goro Takemura; מדובב על ידי רומה קאנדה) - שימש כשומרו האישי של סבורו, אך הפך לשעיר לעזאזל על ידי יורינובו והואשם ברצח סבורו. עוזר ל-V לגלות את האמת על תאגיד אראסאקה. במהלך המשחק, גורו יבקש את עזרתו של וי בחטיפת האנאקו על מנת שאלו יוכלו לספר לה את האמת. לאחר החטיפה, כוח של ארסאקה פולש לבניין ויתחיל לירות בשניים. וי יכול לבחור אם להציל את גורו או לא. במידה והוא ניצל, גורו יופיע באחד הסופים במשחק על תחנת החלל של התאגיד.
סאנדהיו אודה (Sandayu Oda, 織田三太夫; מדובב על ידי נושיר דאלאל) - שומר ראשה האישי של האנאקו אראסאקה. וי וגורו מנסים לבקש ממנו שיארגן להם פגישה עם האנאקו על מנת לספר לה על מעשיו של יורינובו, אך הוא מבטל את שניהם בזלזול. במהלך חטיפת האנאקו, אודה תוקף את וי ו-וי נאלץ להילחם בו. במידה והשחקן מתיש את אודה ומחליט לחוס על חיו, הוא יופיע בתחנת החלל של התאגיד.
ארתור ג'נקינס (Arthur Jenkins; מדובב על ידי אלק ניומן) – המעסיק האישי של V אם התחיל את המשחק כעובד תאגיד. מסתייע ב-V כדי להיפטר מיריבתו, סוזן אברנת'י, ושולח אותו בשלב מסוים להתנקש בחייה.
סוזן אברנת'י (Susan Abernathy) – ראש מחלקת המבצעים המיוחדים בארסאקה, ויריבתו של ארתור ג'נקינס.
אדם סמאשר (Adam Smasher, "אדם המוחץ"; מדובב על ידי אלק ניומן) – סולו גדל ממדים שהועסק על ידי אראסאקה כיחידת חיסול והפך לסייבורג. במהלך ההתקפה על מגדל אראסאקה בשנת 2023, אדם סמאשר היה האיש שהכריע את ג'וני סילברהאנד, תלש ממנו את ידו הביונית וכמעט הרג אותו, ובכך גרם ללכידתו בידי אראסאקה. כש-V וג'קי מנסים להמלט ממלון קונפקי לאחר ניסיון השוד שבמהלכו היו עדים להירצחו של סבורו, סמאשר נשלח כדי לחסל אותם, אך הם מצליחים לברוח ממנו. מופיע בסדרה Cyberpunk: Edgerunners כאחד האנגוניסטים בהם גיבור הסדרה, דייוויד נלחם.


==== תאגיד מיליטק ====
מרדית' סטאוט (Meredith Stout; מדובבת על ידי אריקה לינגבק) - ראש מחלקת המבצעים המיוחדים בתאגיד. השחקן יכול לפגוש אותה בתחילת המשחק, ולסגור איתה עסקה הקשורה בהחזרת ההתקן הרובוטי הקרוי "Flathead", תוצרת התאגיד, שנגנב על ידי כנופיית המאלסטרום. מרדית' היא ביסקסואלית ובמידה והיא נשארה בחיים (בהתאם לבחירת השחקן), וי יכול/ה לקיים איתה סטוץ חד פעמי.
אנתוני גילכריסט (Anthony Gilchrist מדובב על ידי סבסטיאן סייבוליסקי) - עובד בתאגיד שבשלב מסוים בוגד בו ומשמש כחפרפרת עבור כנופיים מיילסטרום. בתחילת המשחק, כאשר השחקן נפגש עם מרדית' וסוגר איתה עסקה, צוותה מתעלל באנתוני כיוון שהם חושבים שהוא החפרפרת. במידה והשחקן ניקה את השבב שמרדית' נתנה לו, התאגיד "מעלים" את מרדית' ואנתוני ממונה לראש המחלקה במקומה. במהלך הפגישה עם מיילסטורם, וי יכול לקרוא תכתובת מיילים באחד המחשבים החושפת שאנתוני הוא אכן החפרפרת. לאחר המשימה ובמידה ומרדית' נשארה בחיים, הארגון "מעלים" את אנתוני.


=== דמויות אחרות ===
אלטיירה "אלט" קנינגהאם (Altiera "Alt" Cunningham; נרצחה ב-16 באפריל 2013; מדובבת על ידי אליקס ווילטון רייגן) - נטראנרית מוכשרת ביותר ויפת תואר שפיתחה את תוכנת ה"Soulkiller", שמאפשרת להעביר עותק שלם של תודעת האדם למרחב הקיברנטי. הייתה בת זוגו של ג'וני סילברהאנד ונחטפה לעיניו על ידי אראסאקה על מנת לפתח מחדש את התוכנה עבורם. כשהוא מתפרץ לבנייני אראסאקה הוא מגלה את גופתה המתה, אך מתברר כי תודעתה נשארה במרחב הקיברנטי ויותר מ-60 שנים מאוחר יותר, V מוכרח ליצור איתה קשר כדי למצוא דרך להסיר את תודעתו של סילברהאנד ממוחו.
ליזי וויזי (Lizzy Wizzy; מדובבת על ידי גריימס) – כוכבת פופ מפורסמת בנייט סיטי, בעלת גוף עשוי לחלוטין מכרום. באחת מהופעותיה טרם תחילת המשחק, ליזי התאבדה והייתה מתה במשך שעה. היא הוחייתה על ידי צוות טראומה (Trauma Team), שהחליף את כל גופה בגוף מלאכותי והיא סיימה את הופעתה בגופה החדש. הדבר גרם לעליית הפופולריות של ליזי וההופעה שלה נחשבת לאחת מההופעות הטובות ביותר בעולם. השחקן יכול לפגוש בה במהלך המשחק ולסייע לה לברר האם בן הזוג שלה בוגד בה.
סנדרה דורסט (Sandra Dorsett; נולדה ב-2048) – נטראנרית העובדת בתאגיד נייט (Night Corp). מופיעה במשימה "Breaking Through". סנדרה נחטפה על ידי כנופיית הסקוונג'רס על מנת להוציא את ציוד הסייבר מגופה ולסחור בו. במהלך המשימה, השחקן ביחד עם ג'קי, מסתננים לדירת מסתור של הסקוונג'רס ולאחר קרב מצליחים למצוא את סנדרה, כאשר היא נמצאת באמבטיית קרח וגוססת מהיפותרמיה. במהלך חילוצה, מסתבר כי הסקוונג'רס השתילו בגופה צ'יפ אשר מונע מצוות הטראומה להגיע. השחקן מסיר את הצ'יפ מסנדרה ומתגלה סנדרה מבוטחת בחבילת פלטינום, אשר רק עשירי העיר יכולים להנות מהטבותיה. לאחר כ-2 דקות, צוות טראומה מגיע לדירה באיומי נשק ולוקח את סנדרה לבית חולים. בהמשך המשחק, השחקן יכול לפגוש בסנדרה בשנית (כאשר היא החלימה, אבל בטראומה מהאירועים בתחילת המשחק) ולהחזיר עבורה כונן קשיח יקר שנגנב ממנה בתמורה לתשלום.
ריבר ווארד (River Ward; מדובב על ידי רובי דיימונד) – שוטר במשטרת נייט סיטי, שהשחקן יכול לעזור לו במהלך חקירת פרשת מותו של ראש העיר הקודם. במשימות צדדיות איתו, השחקן יעזור לריבר למצוא את האחיין שלו שנחטף. השחקן יכול לקיים מערכת יחסים עם ריבר (במידה והדמות שיצר היא נקבה).
קרי יורודיין (Kerry Eurodyne; מדובב על ידי מת'יו מאט קינג ודיימיאן אוקג'ה) – כוכב רוק שהיה חבר בלהקה של ג'וני סילברהאנד. נרמז במהלך המשימות איתו שהוא דיכאוני וחרדתי. במסגרת המשימות של ג'וני, ניתן לעזור לו להחזיר את הלהקה להופעת איחוד. השחקן יכול לקיים מערכת יחסים עם קרי (במידה והדמות שיצר היא זכר).


== הפקת המשחק ==


=== פיתוח ופרה-פרודקשן ===
מרצ'ין איווינסקי, אחד ממייסדי CD Projekt RED הכריז על המשחק בשידור חי במסיבת העיתונאים הקיצית של קבוצת CD Projekt RED ב-30 במאי 2012. ב-8 בדצמבר 2015, אישר מרצ'ין מומוט, אחראי קהילת CD Projekt RED, בטוויטר בתשובה לשאלה שהמשחק עדיין בפיתוח. ב-17 במרץ 2016, בריאיון עם דאני אודוויר בפודקאסט "The Lobby" של GameSpot, מרצ'ין איווינסקי, מנכ"ל CD Projekt RED ציין שהסטודיו עדיין מחויב לפתח את המשחק.Cyberpunk 2077 נכנס לסטטוס 'טרום הפקה' כאשר המפתחת, CD Projekt RED, סיימה עם פיתוח ההרחבה Blood and Wine. כ-50 עובדים לערך עבדו על המשחק בשלב הזה. לאחר מכן, החברה הקציבה מספר גדול יותר של עובדים בצוות האחראי על פיתוח המשחק מאשר הצוות שעבד על המשחק הקודם של החברה, The Witcher 3: Wild Hunt, שלאחר שחרורו, החל הצוות לעבוד על שדרוג מנוע ה-REDengine 3 על מנת שיתאים ל-Cyberpunk 2077.הצוות חשב ויישם רעיונות חדשים של טכניקות רינדור, כך שהמשחק והמנוע בכללי ירוצו מבלי לגרום לעומס רב מדי על המעבד של הצרכנים. כמו כן, החברה קיבלה מענקים בסך 7 מיליון דולר אמריקני מממשלת פולין, שהוקדשו לפיתוח מנוע ה-REDengine 4. ביולי 2017, עיצובים שונים נגבו משרתי החברה, והחברה אויימה בכך שהעיצובים אלו יודלפו לציבור, אך החברה סירבה להגיב לאיומים אלו. פיתוח המשחק הגיע לאבן דרך בסוף שנת 2017, ובמרץ 2018, דווח כי סטודיו חדש של החברה נפתח בורוצלב, על מנת לעזור לפיתוח וההפקה של המשחק. ביולי של אותה השנה, מספר האנשים שעבדו על המשחק עלה לכ-350 עובדים ובסוף החודש, תסריט ועלילת המשחק נכתבו במלואם. באוקטובר 2018,‏ CD Projekt RED הכריזה כי היא חברה לסטודיו הקנדי Digital Scapes, על מנת לסייע בפיתוח כלים נוספים ל-Cyberpunk 2077.בתחילת 2019, מספר האנשים העובדים על המשחק חצה את ה-400 עובדים וביוני של אותה השנה, הגיע לכ-450 עובדים, כאשר CD Projekt RED חתמה עם חברת Nvidia חוזה על הוספת טכנולוגיית ניתוב קרניים בזמן אמת. באוקטובר 2019, מספר האנשים העובדים על המשחק הוערך בכ-500 עובדים. בינואר 2020, דווח כי חברת QLOC הפולנית החלה בבקרת איכות על המשחק.


=== פוסט-פרודקשן וכתיבת התסריט ===
המשחק במקור היה אמור לצאת עם מצב מרובה משתתפים, אך זה נדחה למועד של אחרי שחרור המשחק. נקודת המבט מגוף ראשון נבחרה על מנת להטביל שחקנים למשחק עמוק יותר מאשר נקודת מבט מגוף שלישית נותנת. הן המשחקיות עצמה והן סצנות מוגדרות מראש יוצגו מנקודת מבט של גוף ראשון ושולבו כך שלא ייראה הבדל. כמו כן, Cyberpunk 2077 כולל בתוכו עירום מלא, שעליו אמר, אדם בדובסקי, מנהל פיתוח המשחק, כי המשחק מכסה את הנושא של טרנס הומניזם - ”הגוף כבר לא סקרום [מקודש]; הוא פרופנום [גס].”. תסריט המשחק נכתב כולו בפולנית וצוות נפרד הוקדש לתרגום התסריט לאנגלית. מעצבי המשימות דוגלים בגישה של לאפשר לשחקנים לבחור את הסדר שבו יעשו את המשימות. הרבה ממשימות הצד נוצרו מחלקים מהעלילה הראשית שנחתכו. CD Projekt RED פיתחה טכנולוגיה המבוססת על ניתוח קול מרשת נוירונים, מה שמאפשר ליפ סינק בזמן אמת לכלל השפות. מערכות האנימציה נבנו מחדש בדגש על תנועת שרירים טבעית יותר, שיפור לכידת תנועה ומנוע הרס לסביבה ולעולם המשחק. במודלים ממוחזרים, הצבע והפרטים שונים, על מנת לייצר גיוון, תוך שמירה על כך שלא ייווצר עומס רב על המערכת שמריצה את המשחק. חלק מהדברים במשחק נוצרו מאלגוריתמים. ביקורת שהושמעה בכנס E3 2018, השפיעה על המפתחים לאפשר לשחקנים לסיים את המשחק בדרך פציפיסטית לחלוטין ללא כל הריגה וכן הסרת אפשרות לבחירת מין של זכר/נקבה ובמקום זאת להשתמש בקולות ובסוגי גוף שונים. עולם המשחק מתוכנן כך שרק הדברים שנראים על המסך ייטענו וירונדרו. העבודה על תוכן המשחק כמעט הסתיימה במהלך אמצע 2019, כאשר רוב הצוות עובד על שיוף המשחק כמו תיקוני באגים וגליצ'ים. בעקבות מגפת הקורונה, העובדים החלו לעבוד מביתם והעבודה על התרגום של המשחק לשפות אחרות עוכבה.לקראת סוף ספטמבר 2020, CD Projekt RED הכריזה כי היא נכנסת ל-"Crunch time", מצב בו מפתחי המשחק מפגרים בלוח הזמנים ונכנסים למעגל עבודה עמוס מאוד וזאת למרות הבטחות החברה למזער ככל הניתן את העומס. ב-5 באוקטובר הוכרז כי המשחק הגיע לשלב הזהב (מוכן להפצה).


==== תקציב ====
סך התקציב הכולל לפיתוח ושיווקו של המשחק הוערך בין 175 ל-220 מיליון דולר אמריקני, מה שמעמיד אותו ברשימת עשרת משחקי הטריפל A היקרים ביותר. ב-17 בנובמבר 2020 פורסם כי אנליסטים פולניים מחברת DIMBOSS מעריכים כי התקציב שהושקע למשחק, הכולל פיתוחו ושיווקו, הוא כ-1.2 מיליארד זלוטי, שהם כ-317 מיליון דולר אמריקני,. באפריל 2021, חברת CD Projekt פרסמה את הדו"ח הסיכום השנתי שלה לשנת 2020, אשר מאשש את ההערכה של האנליסטים, מה שהופך את Cyberpunk 2077 למשחק הווידאו שפיתחו הוא היקר ביותר בעולם, כאשר הוא עוקף את Call of Duty: Modern Warfare 2 שעלותו הכוללת מסתכמת בכ-250 מיליון דולר אמריקני ואת השיאן Grand Theft Auto V שעלותו הכוללת מסתכמת בכ-265 מיליון דולר אמריקני. מוערך כי מחצית מהתקציב שהושקע יועד לשיווק. כך לדוגמה, דווח כי CD Projekt RED השקיעה כ-2.5 מיליון דולר אמריקני על פרסום המשחק לכארבעה שבועות בשלט חוצות אלקטרוני גדול שנמצא בכיכר טיימס שבעיר ניו יורק.


=== השפעות וקיאנו ריבס ===
כיתר משחקי התפקידים השולחניים בסדרה, גם Cyberpunk 2077 שואף השראה מתכני סייברפאנק שונים, כמו טרילוגיית המשרעה (הכוללת את נוירומנסר) מאת ויליאם גיבסון, הספר "האם אנדרואידים חולמים על כבשים חשמליות?" מאת פיליפ ק. דיק והסרט בלייד ראנר המבוסס עליו, סדרת המאנגה והאנימה הרוח במעטפת ומשחקי הווידאו System Shock ו-Deus Ex. כמו כן במשחק ישנו אופנוע הנלקח מהמאנגה אקירה. מייק פונדסמית', יוצר הסדרה Cyberpunk שעליה מבוסס על המשחק, החל לשמש יועץ לפרויקט כבר ב-2012. כמו כן יש לו דמות במשחק. ההמשך של פונדסמית' למשחק השולחן Cyberpunk 2020,‏ Cyberpunk Red, השפיע על תוכן המשחק. המלחין של המשחק The Witcher 3: Wild Hunt, מרצ'ין פשיבילוביץ', נבחר להלחין את פסקול המשחק, יחד עם פ. ט. אדמצ'וק ופאול לאונרד-מורגן. השירים הנמצאים בתחנות הרדיו במשחק, הוכנו במיוחד; ריפיוזד הכינו שירים ללהקה סמוראי (Samurai), גריימס דיבבה את הדמות של הזמרת ליזי ויזי (Lizzy Wizzy) ומטאדורוולס (Metadwarves). האמנים Run the Jewels, אייסאפ רוקי, גאזל טווין, אילן רובין, ריצ'רד דווין, נינה קרביץ, דדלי הונטה, ראט בוי וטינה גאו. גם כן תרמו לפרויקט. ביוני 2018, שחקן הקולנוע קיאנו ריבס ניגש לאודישנים לתפקיד של ג'וני סילברהנד (Johnny Silverhand), שכונה באותו הזמן "Mr. Fusion" על מנת לשמור על סודיות. ריבס דיבב וביצע לכידת תנועה לדמות. כמות שורות הדיאלוג שניתנו לריבס במשחק היא השנייה הגבוהה ביותר, אחרי הדמות הראשית, V. ריבס ביצע את הדיבוב במשך 15 ימים ולאחר מכן לריבס הובטח כי זמן המסך שהדמות אותו הוא יגלם יוכפל. סבסטיאן סטיינפיאני שימש ככותב ראשי למשחק עד עזיבתו לחברת Blizzard Entertainment בינואר 2019.


=== מנוע המשחק ===
 ערך מורחב – REDengineCyberpunk 2077 פועל על מנוע REDengine 4 שפותח על ידי CD Projekt RED ונועד למשחקי תפקידים לא ליניארים שמתרחשים בעולם פתוח נרחב. ב-11 ביוני 2019 הוכרז כי חברת Nvidia תטמיע את טכנולוגיית ה-RTX לניתוב קרניים בזמן אמת. ב-25 ביוני 2020, חברת Nvidia הכריזה כי בנוסף ל-RTX, החברה תטמיע גם את טכנולוגיית DLSS במשחק, על מנת להוריד את המאמץ מכרטיס המסך ולעלות את קצב הפריימים לשנייה למשחקיות חלקה יותר, תוך שיפור הגרפיקה. כמו כן הוכרז כי רשימת הפיצ'רים שטכנולוגיית ה-RTX תתמוך בהם במשחק התרחבה:
תאורה מפוזרת מנותבת קרניים (Ray-Traced Diffuse Illumination) – תאורה מפוזרת, הנמצאת לדוגמה בשלטי חוצות אלקטרוניים, צריכה להאיר את הסביבה בצבע טבעי, כפי שקורה במציאות. ניתוב קרניים מאפשר להגיע לתוצאה זו וכן לאפשר למקורות השמש והירח להאיר את רחבי העיר בצורה מדויקת וריאליסטית.
השתקפויות מנותבות קרניים (Ray-Traced Reflections) – השתקפויות העובדות על ניתוב קרניים מאפשרות השתקפויות יותר מציאותיות בהשוואה לטכניקות השתקפות מסורתיות. ניתוב הקרניים מאפשר רינדור השתקפויות של אלמנטים ופרטים אשר לא נראים על המסך של השחקן, דבר שלא אפשרי בטכניקות מסורתיות. במשחק, המרחק המקסימלי שבו פריט יכול להראות בהשתקפות מוגבל למספר קילומטרים ולא לכמה עשרות/מאות מטרים, מה שמגביר את אפקט הריאליזם. כמו כן, מראה ההשתקפויות משתנה בהתאם לחומר ממנו ההשתקפות נובעת - משטחים מבריקים, חלונות ומשטחים מתכתיים.
אטימות אור מקיף מנותב קרניים (Ray-Traced Ambient Occlusion) – אטימות אור מקיף היא שיטת הצללה ורינדור שמשמשת על מנת לחשב איך כל נקודה בסצנה חשופה לאור המקיף (Ambient Lighting). באמצעות ניתוב קרניים, תוצאות הרינדור באמצעות השיטה משופרות רבות על ידי השלמת חלקים חסרים ובכך לתת לצללים מראה יותר טבעי ולהימנע מצל חשוך מדי או צל דל מדי.
צללים על בסיס ניתוב קרניים (Ray-Traced Shadows) – ניתוב קרניים מאפשר יישום טכניקות הצללות בקלות רבה ובדיוק רב יותר, כך שהתוצאה המתקבלת קרובה מאוד למציאות, בניגוד לטכניקות הצללה מסורתיות. הטכניקה מיושמת במשחק על אור השמש והירח והאינטראקציה של האור עם העננים בשמיים.המנוע עובד על בסיס הממשק DirectX 12 Ultimate של מיקרוסופט וטכנולוגיית ניתוב הקרניים עובדת על בסיס הממשק Microsoft DXR.


== הוצאה לאור ושיווק ==
ב-10 בינואר 2013, יצא הטייזר למשחק, שהגיע ביוני 2018 למעלה מ-12 מיליון צפיות. באותה השנה בכנס E3 2018, אושר שהמשחק ייצא למחשב האישי ולקונסולות המשחקים Xbox One ו-PlayStation 4, כאשר הקדימון השני למשחק הוצג לקהל הרחב וכן הוצג סרטון משחקיות, אשר יצא באוגוסט של אותה השנה, לאחר כנס Gamescom 2018. הוכרז כי המשחק יופץ על ידי חטיבת ההפצה של משחקי וידאו של האחים וורנר לאמריקה הצפונית, על ידי Bilkom לטורקיה ועל ידי Bandai Namco Entertainment באירופה, אוסטרליה וניו זילנד. בכנס E3 2019, הוצג הקדימון השלישי למשחק, שבו גם הוכרז תאריך יציאת המשחק - 16 באפריל 2020. אף על פי כן, התאריך נדחה ל-17 בספטמבר של אותה שנה, מה שגרם גם כן לדחייה של יציאת המצב מרובה משתתפים לשנת 2022 לפחות. המשחק מכר יותר עותקים טרם הפצתו מאשר The Witcher 3: Wild Hunt; כשליש מהמכירות למחשב האישי בוצעו בחנות הדיגיטלית GOG.com, שבבעלות החברה. הוכרז כי גרסת המחשב האישי תצא לאור ללא מנהל זכויות דיגיטלי (DRM), על פי חזון החברה וכמו כל שאר משחקי החברה. בעלי הקונסולה Xbox One שרכשו את המשחק, יוכלו להוריד אותו גם ל-Xbox Series X/S, ביום השחרור. סרטון משחקיות נוסף באורך 40 דקות הוצג בכנס E3 בדלתיים סגורות וסרטון משחקיות ערוך של 15 דקות יצא במהלך אוגוסט 2019, לאחר שהוכרז כי המשחק ייצא לשירות ההזרמה Stadia. בתצוגת המשחק בטוקיו, הוצג העתק בגודל מלא של האופנוע "יאיבה קוזנגי" המופיע במשחק.ב-16 בינואר 2020, תאריך יציאת המשחק נדחה מ-26 באפריל ל-17 בספטמבר. ב-18 ביוני, תאריך היציאה נדחה שוב, ל-19 בנובמבר 2020 כדי לתקן ולשפץ באגים, תקלות וגליצ'ים. ב-27 באוקטובר תאריך היציאה נדחה בשלישית ל-10 בדצמבר 2020, על מנת להתאים ולבצע אופטימיזציה לכלל הפלטפורמות, בעיקר לקונסולות הדור הנוכחי, Xbox One ופלייסטיישן 4. בעקבות הדחייה, צוות המפתחים ב-CD Projekt RED החל לקבל איומי רצח רבים מאנשים שונים. מאוחר יותר התברר כי צוות המפתחים בחברה עצמו לא ידע על הדחייה טרם פרסומה, עקב עניין טכני עם החוק הפולני ועם הבורסה בוורשה, שבה נסחרת חברת האם CD Projekt.ב-24 בנובמבר הוצג סרטון משחקיות בן 6 דקות של קונסולות המשחקים פלייסטיישן 4 ופלייסטיישן 5. ב-27 בנובמבר הוכרז כי ניתן יהיה להעביר את השמירות בגרסאות קונסולות המשחקים של הדור השמיני, Xbox One ופלייסטיישן 4, לגרסאות קונסולות המשחקים של הדור התשיעי, Xbox Series X/S ופלייסטיישן 5, ללא חשש מאי תאימות.ב-2 בדצמבר יצא קדימון ל-Photo Mode, פיצ'ר הנותן לשחקנים לצלם תמונות של המשחק עם אפשרויות התאמה מרובות, בדומה למשחקי וידאו טריפל A רבים שיצאו לאור במהלך 2020 ולתוכנת ה-Ansel של Nvidia.ב-3 בדצמבר הוכרז כי המשחק ייצא לאור ב-10 בדצמבר בשעה 02:00 שעון ישראל בגרסאות המחשב ובחצות זמן מקומי לגרסאות הקונסולות וכן כי ההורדה המוקדמת (Pre-load) תחל ב-7 בדצמבר בשעה 13:00 שעון ישראל בפלטפורמת GOG.com, ב-18:00 שעון ישראל בפלטפורמות סטים ו-Epic Games Store, ב-3 בדצמבר בשעה 18:00 שעון ישראל לקונסולות המשחקים Xbox One ו-Xbox Series X/S וב-8 בדצמבר לקונסולות המשחקים פלייסטיישן 4 ופלייסטיישן 5. כמו כן, הוכרז שב-10 בדצמבר בשעה 01:00 שעון ישראל, תתקיים תוכנית טרום-הפצה, אשר תשודר בשידור חי דרך שירות ההזרמה Twitch.tv בהנחיית Twitter Gaming ובאירוחם של שני מפתחי המשחק, פטריק ק. מילס ומילס טוסט.ב-7 בדצמבר הוכרז כי המשחק יהיה זמין בפטלפורמת GeForce Now הן למי שרכש את המשחק ב-Steam והן למי שרכש את המשחק ב-GOG.com. ב-8 בדצמבר, פורסם קדימון ההשקה הרשמי, המתמקד בדמות הראשית V.


=== מהדורות ותוכן נלווה ===
הגרסה הרגילה של המשחק מכילה את משחק הבסיס, בעוד שגרסת האספנים מגיעה בקופסה מותאמת אישית, קופסאת פלדה שבה נמצאת הדיסקים של המשחק, פסלון בדמות V גברי, ספר אומנות המכיל איורים שונים מהמשחק, מחזיק מפתחות ממתכת, הספר A Visitor's Guide to Night City המכיל מידע על המשחק וההיסטוריה של העיר, פאצ'ים רקומים, גלויות של נייט סיטי ומפת העיר וכן סטיקרים. הגרסה הדיגיטלית של המשחק מגיעה עם פסקול המשחק, קטלוג אומנות, חומר המקור של Cyberpunk 2020 ורקעים למחשב. בהזמנת מוקדמת, הגרסה כוללת גם גוליות, מפה וסטיקרים, בנוסף לפסקול, לקטלוג ולחומר מקור. דמויות פופ זמנים לרכישה החל מ-16 באפריל 2020. הספר The World of Cyberpunk 2077, המכיל מידע והיסטוריה על המשחק ובעל 192 עמודים, שנכתב על ידי מרצ'ין בטלידה, יצא לאור ב-28 ביוני 2020 על ידי דארק הורס קומיקס. כמו כן, בהמשך השנה מתוכנן לצאת משחק קלפים בשם Cyberpunk 2077 – Afterlife: The Card Game שיופץ על ידי חברת CMON Limited. במהלך שנת 2019,‏ CD Projekt RED קיימה תחרות קוספליי אשר הסתיימה בסוף השנה. חברת McFarlane Toys חתמה חוזה בן 3 שנים לייצור דמויות אקשן מהמשחק. Cyberpunk 2077 יקבל תוכן להורדה לאחר שחרורו. ספר המכיל את המדריך המלא למשחק, בשם Cyberpunk 2077: The Complete Official Guide, אשר נכתב על ידי Piggyback, מתוכנן לצאת לאור ב-10 בדצמבר, תאריך השקת המשחק. את הספר ניתן לרכוש בשתי מהדורות - מהדורה רגילה בכריכה רכה בת 480 עמודים ומהדורת האספנים בכריכה עבה בת 496 עמודים אשר כוללת 32 עמודים נוספים.
ב-21 ביוני, הוכרז כי CD Projekt RED חברה לדארק הורס קומיקס בשנית ותוציא קומיקס העוסק בצוות הטראומה (Trauma Team), כאשר הכרך הראשון יצא לאור ב-9 בספטמבר.ב-25 בנובמבר הוכרז כי גרסת הסטים תכלול בתוכה סיפור קצר מאת הכותב הראשי של המשחק, תומאס מרצ'בקה, בשם 2AM — She Calls.


=== Night City Wire ===
ב-25 ביוני, שודר הפרק הראשון של אירוע ה-Night City Wire בסטרימינג בשידור חי דרך האתר Twitch.tv בשעה 19:00 שעון ישראל. האירוע מהווה תחליף לכנס ה-E3 2020 שבוטל עקב מגפת הקורונה העולמית. האירוע מונחה על ידי הולי בנט, ראש מחלקת הפרסום בבריטניה. בפרק הראשון, הוצג הטריילר הרביעי למשחק אשר מתרחש כולו בתחילתו, הוצגו קטעי וידאו שונים מהמשחק המציגים את סיפורי הרקע השונים והשפעתם. בין הקטעים שהוצגו היה קטע באורך של כ-6 דקות המציג את טכנולוגיית ה-Braindance (ריקוד-מוח) במשחק, צילומי מסך חדשים ובוצעו ראיונות עם מפתחי המשחק בהם ענו על שאלות שונות מהמעריצים. כמו כן, הוכרז כי CD Projekt RED חברה לסטודיו האנימציה היפני Trigger  ולחברת ההזרמה האמריקאית נטפליקס על מנת ליצור ולהפיק סדרת אנימה המבוססת על יקום המשחק, בשם Cyberpunk: Edgerunners, המתוכננת לצאת לאור במהלך שנת 2022.ב-6 באוגוסט הוכרז כי הפרק השני של Night City Wire ישודר ב-10 באוגוסט. בפרק השני, הוסבר בהרחבה על סיפורי הרקע השונים (נווד, ילד רחוב ותאגידי) והוצג ריאיון עם מעצב הקווסטים, פיליפ וובר, הנוגע לסיפורי הרקע. בהמשך, הוצג מאחורי הקלעים של הלהקה ריפיוזד בתהליכם להפיכת הלהקה הבדיונית סמוראיי. בסוף האירוע, הוצג סרטון המציג חלק ממגוון כלי הנשק הזמינים במשחק, החל מרובה צלפים ועד לקאטנה תחת הכותרת "Tools of Destruction" (כלים להשמדה) ובוצע ריאיון עם אחד ממעצבי המשחקיות, פבל קפאלה, בו ענה על מספר שאלות שנשאלו על ידי מעריצים. לאחר שידור הפרק, בשרת הדיסקורד הרשמי של המשחק בוצע ראיון קולי עם אחד ממפתחי המשחק, פבל סאסקו, באורך של כשעה וחצי באנגלית ובפולנית, בו ענה על שאלות רבות של מעריצים.ב-10 בספטמבר הוכרז כי הפרק השלישי של Night City Wire ישודר ב-18 בספטמבר. בפרק השלישי, הוצג סרטון המציג מספר אספקטים שונים של העיר, הוצג סרטון המפרט על הכנופיות השונות הנמצאות במשחק ונחשפו דרישות המערכת המינימליות והמומלצות למחשב האישי.ב-8 באוקטובר הוכרז כי הפרק הרביעי ישודר ב-15 באוקטובר. טרם תחילת הפרק, הוצגו 12 משתתפים בתחרות הקוספליי של CD Projekt RED אשר העפילו לגמר והוכרזו שלושה זוכים. בפרק, הוצג סרטון המראה חלק מכלי הרכב השונים במשחק אשר חולקו לקטגוריות (זולים ופשוטים, תאגידיים-שריריים, כלי רכב כבדים משוריינים, ספורטיביים ומכוניות-על משוריינות). בנוסף הוצג סרטון מאחורי הקלעים של הקלטת הצלילים של כלי הרכב השונים והתקיים ריאיון עם פאול דלסי האחראי על עיצוב כלי הרכב. בנוסף למכוניות, הקלטת הצלילים לאופנועים במשחק התבצעה בנפרד על ידי חברת ארץ' אופנועים , אשר נמצאת בבעלותו של קיאנו ריבס, הוצג סרטון המפרט את ארבעת הסגנונות השונים אשר מאפיינים את העיר: קיטש שהחל בשנות ה-2000 המקודמות והתבטא בצבעוניות, אנטרופיזם אשר התפתח לאחר מלחמת התאגידים הרביעית והתבטא בהזנחה אשר שיקפה את המצב הכלכלי של העולם, נאו-מיליטריזם שאומץ על ידי רוב אנשי התאגידים והתבטא בביגוד שחור, אחיד ואפל ונאו-קיטש אשר אומץ על ידי ידוענים כתחליף לנאו-מיליטריזם והתבטא בצבעוניות שעיצוב הקיטש התייחד בו. בסוף הפרק, הוכרז כי גרסת ה-Stadia תצא ב-19 בנובמבר ביחד עם גרסאות המחשב האישי והקונסולות כמתוכנן וללא עיכובים נוספים וכן הוצג סרטון פרסומת למשחק.ב-13 בנובמבר הוכרז כי הפרק החמישי ישודר ב-19 בנובמבר. ב-17 בנובמבר שודר פרק ספיישל קצר בן 10 דקות, אשר הציג סרטון משחקיות בקונסולות המשחקים Xbox One X ו-Xbox Series X. בפרק החמישי, שהוכרז כפרק ה-Night City Wire האחרון שישודר לפני שהמשחק ייצא לאור, הוצג קדימון בכיכובו של ג'וני סילברהאנד, הוצג סרטון מאחורי הקלעים עם קיאנו ריבס, התקיים ראיון עם הבמאי של הגרסה האנגלית של המשחק, בוריס פוגז-מורסזקיויז, הוצג סרטון מאחורי הקלעים של הכנת פסקול המשחק שאורכו הכולל מסתכם בלמעלה מ-7 וחצי שעות וראיון עם האומנים שהשתתפו בהכנה והקלטת השירים למשחק, הוצג סרטון מאחורי הקלעים של טכנולוגיית הליפ סינק במשחק, JALI, אשר מאפשרת סנכרון האנימציות של השפתיים ותווי הפנים בין כלל השפות המדובבות באופן אוטומטי ללא התערבות ידנית של האנימטורים, הוכרז כי בעלי חשבון GOG.com יוכלו לקבל חפיצים למשחק באופן חינמי וכן חפיצים למשחקים אחרים בהתאם, דבר התקף לכל פלטפורמות המשחק ללא הבדל ובסוף הוצג קדימון משחקיות של המשחק.


=== צנזורה ודירוג ===
ב-29 ביוני, הוכרז כי המשחק צונזר ברמה מסוימת ביפן, על מנת להתאים לחוקה ולקהל היפני. הדברים השינויים שבוצעו בהשוואה לשאר העולם: הוספת הלבשה תחתונה לדמויות עירומות, צנזורה של תוכן מיני, צנזורה של תוכן קשה לצפייה (מעיים חשופים, חלקי גוף כרותים) וצנזורה של גרפיטי ושלטי חוצות אשר מעוצבים כאיברי מין. גם הגרסאות במזרח התיכון שמופצות באיחוד האמירויות הערביות ובערב הסעודית המשחק צונזר בדומה למשחק הקודם של החברה, The Witcher 3: Wild Hunt, על מנת להתאים לחוקה של אותן המדינות. בניגוד לשמועות שרצו ברשת, הגרסה המופצת באוסטרליה לא צונזרה וזאת אף על פי שהמשחק קיבל דירוג של R18+, הדירוג הגבוה ביותר האפשרי במערכת דירוג תוכני מדיה הממשלתית של אוסטרליה ולמרות המדיניות המחמירה של ממשלת אוסטרליה בכל הנוגע לתכני מדים הכוללים אזכורים של סמים, מין ואלימות.ב-24 בנובמבר 2020 CD Projekt RED אישרה כי במשחק עצמו ישנה אפשרות לצנזר עירום וסצינות קשות לבחירתם של השחקנים.


=== הדלפות ===
ב-17 בנובמבר 2020 הודלפו תמונות המראות את הקופסה החיצונית של המשחק לגרסת הפלייסטיישן 4, כאשר על הקופסאות כתוב כי הן מכילות 2 דיסקי בלו-ריי, מה שמאשר את השמועות לגבי כך שגרסאות של הקונסולות יבואו בשני דיסקים ולא בדיסק אחד כנהוג. בעקבות כך, התגברו החששות כי המשחק ידלוף בטרם ייצא לאור. ואכן ב-22 בנובמבר התגלה כי גרסת הפלייסטיישן 4 שהודלפה מספר ימים קודם לכן, אינה נעולה גם ללא הטלאי יום אפס (Day 0 Patch), אשר מתקן את רוב הבאגים במשחק וכי חלקים מהמשחק הודלפו על ידי משתמש אנונימי, אשר הסטרים את עצמו בשידור חי משחק בגרסה המודלפת במשך 20 דקות, כאשר במשך הסטרים הוא הציג את התפריטים ואת תחילת המשחק בסיפור הרקע הנוודי. ב-2 בדצמבר, CD Projekt RED הזהירה כי משתמשים שידליפו פרטים, תמונות וסרטונים מהמשחק לפני 9 בדצמבר שעה 13:00 שעון ישראל ישאו בהשלכות בצורת הסרת תכנים אלו באמצעות DMCA  ואף בהליכים משפטיים.


=== גרסאות ותיקונים ===
המשחק קיבל עד כה (נובמבר 2022) 17 טלאים שמתוכם 5 הם עיקריים. ב-11 בדצמבר 2020, יום לאחר השקת המשחק, יצא הטלאי הראשון, גרסה 1.04 שהביא תיקוני באגים רבים ותיקוני קריסות המשחק. ב-19 בדצמבר יצאה גרסה 1.05 שתיקנה בעיית יציבות קריטית במעבדי AMD Ryzen בעלי 4 ו-6 ליבות, אשר גרמה לקריסות רבות לשחקנים בעלי מעבדים מסדרה זו. ב-23 בדצמבר יצאה גרסה 1.06 שתיקנה באג קריטי בו שמירות שגודלן הגיע למעל 8MB הושחתו ולא היה ניתן לטעון שמירות אלו ובכך שחקנים רבים נאלצו להתחיל את המשחק מחדש.ב-22 בינואר 2021 יצאה גרסה 1.1 שמהווה עדכון עיקרי ותיקנה בעיות יציבות בפלטפורמות השונות. לטלאי נילוו עוד 2 טלאים קטנים, גרסה 1.11 שיצאה ב-28 בינואר שתיקנה באג שמנע משחקנים להמשיך בעלילת המשחקים וגרסה 1.12 שיצאה ב-5 בפברואר ותיקנה בעיית אבטחה קריטית. ב-29 במרץ יצא טלאי גדול נוסף, גרסה 1.2 שהביא תיקונים רבים ופיצ'רים חדשים כמו ניתוב קרניים בזמן אמת לכרטיסי מסך של AMD ותמיכה רחבה יותר במודים. כמו כן לטלאי גם נילוו 3 טלאים קטנים, גרסה 1.21 שיצאה ב-14 באפריל, גרסה 1.22 שיצאה ב-28 באפריל וגרסה 1.23 שיצאה ב-17 ביוני אשר תיקנו באגים רבים ובעיות יציבות שונות בכלל הפלטפורמות.ב-17 באוגוסט יצא הטלאי הגדול הבא, גרסה 1.3, שבנוסף לתיקוני באגים רבים, הביאה שינויים באיזון המשחק מבחינת רמת קושי, נזק של כלי נשק וכלכלת העולם וכן הוסיפה שלוש הרחבות קטנות כחלק מתוכנית ה-DLCים החינמיים. לטלאי נילווה עוד טלאי קטן, גרסה 1.31 שיצאה ב-14 בספטמבר והוסיפה לתקן בעיות ובאגים שנגרמו כתוצאה מהטלאי הקודם.ב-15 בפברואר 2022 יצא הטלאי הגדול הבא, גרסה 1.5, שתיקנה באגים רבים, בעיות יציבות שונות, קריסות, הוסיפה ארבע הרחבות קטנות כחלק מתוכנית ה-DLCים החינמיים, שינתה את התנהגות הבינה המלאכותית של דמויות שאינן שחקן, שיפור חווית הנהיגה בכלי רכב שונים וכן הביאה התאמה מלאה לקונסולות המשחקים Xbox Series X/S ופלייסטיישן 5. לטלאי נילוו עוד שני טלאים קטנים, גרסה 1.5.1 שיצאה ב-28 בפברואר שתיקנה בעיות במערכת השמע של המנוע וגרסה 1.5.2 שיצאה ב-22 במרץ ותיקנה באגים נוספים.ב-6 בספטמבר יצא הטלאי הגדול הבא, גרסה 1.6 המכונה גם "Edgerunners Update" על שם האנימה Cyberpunk: Edgerunners, שבנוסף לתיקוני באגים, הוסיפה שבע הרחבות קטנות כחלק מתוכנית ה-DLCים החינמיים, ביניהן האפשרות להעביר שמירות בין כל הפלפטורמות וכן תוכן נוסף. זהו הטלאי הגדול האחרון שיוצא לאור לקונסולות המשחקים מהדור השמיני Xbox One ופלייסטיישן 4 שכן CD Projekt RED הכריזה כי היא לא תוסיף תוכן נוסף למשחק עבור קונסולות אלו. לטלאי נילווה טלאי נוסף, גרסה 1.6.1 אשר יצאה ב-8 בנובמבר ובין השאר הוסיפה תמיכה ב-AMD FidelityFX Super Resolution 2.1 (הטכנולוגיה המתחרה ב-DLSS).


== הרחבות ==
ב-9 באפריל 2020 הוכרז כי החברה תחשוף את ההרחבות אשר מיועדות לצאת למשחק, טרם יציאתו לשוק. המשחק יקבל חבילה של הרחבות קטנות בתור עדכונים חינמיים ושתי הרחבות גדולות, בדומה למה שבוצע במשחק The Witcher 3: Wild Hunt. כמו כן הוכרז כי המהדורה המוגבלת של קונסולת המשחקים Xbox One X, תכלול הרחבה חינמית. ב-27 בנובמבר 2020 דווח כי הכרזת ההרחבות למשחק תידחה למועד של אחרי יציאת המשחק ב-10 בדצמבר. בסוף קדימון ההשקה שפורסם ב-8 בדצמבר, הוצגה הודעה סודית מטעם המפתחת אשר מכריזה על תאריך השקת תוכנית ה-DLC החינמיים שנקבע ל-2021 וכן מידע נוסף על ההרחבות העתידות לצאת לאור.


== פסקול ==
פסקול המשחק הולחן על ידי פ. ט. אדמצ'וק, פאול לאונרד-מורגן ומרצ'ין פשיבילוביץ', אשר הלחין את הפסקול של המשחק הקודם של החברה, The Witcher 3: Wild Hunt. בקדימון הראשון למשחק, השיר "Bullets" מאת הלהקה ארכייב מנוגן לאורכו. בקדימון השני למשחק, הסינגל "Spoiler" מאת התקליטן הייפר מנוגן. בקדימון השלישי למשחק, מנוגן השיר "Chippin’ In" מאת ריפיוזד, תחת הכותרת של הלהקה הבדיונית "סמוראי", לאורכו. בקדימון הרביעי למשחק, השיר "Hyper Music" מאת הלהקה מיוז מנוגן לאורכו. הפסקול כולל 37 רצועות הפרוסות על 2 דיסקים, באורך כולל של שעתיים, 10 דקות ו-6 שניות.

ב-2 ביולי 2019, חברת CD Projekt RED פרסמה את השיר המלא של "Chippin’ In" בערוץ היוטיוב של המשחק, את השיר "Never Fade Away" ב-23 באוגוסט, את השיר "The Ballad of Buck Ravers" ב-29 ביוני 2020, את השיר "A Like Supreme" ב-10 באוגוסט, ואת השיר "Black Dog" ב-15 בנובמבר, כאשר כל החמישה מבוצעים על ידי הלהקה ריפיוזד.
ב-12 בדצמבר 2019, החברה פרסמה הופעה חיה של גריימס מבצעת את השיר "4ÆM" בתור ליזי וויזי וב-19 בדצמבר פורסם הווידאו קליפ של השיר.ב-3 בספטמבר 2020, לכבוד ההגעה למיליון רשומים בערוץ היוטיוב של המשחק, חברת CD Projekt RED פרסמה את הרצועה "Hole In The Sun", בביצועם של רנדי שוקניי, COS ו-CONWAY תחת הכותרת של הלהקה הבדיונית "Point Break Candy".ב-12 בנובמבר, הסופרגרופ Run the Jewels הוציאה לאור את השיר "No Save Point" וב-14 בנובמבר פורסם הווידאו קליפ לשיר.ב-8 בדצמבר יצאה גרסת הכיסוי של השיר "Never Fade Away" מאת רפיוזד, בהלחנתו של פ. ט. אדמצ'קי ובשירתה של אולגה ינקובסקה. גרסת הכיסוי משמשת כמוזיקת הרקע בקדימון ההשקה.ב-19 בנובמבר יצא לאור המיני-אלבום Cyberpunk 2077 - Original Score EP, אשר מכיל 6 רצועות באורך כולל של 22 דקות ו-4 שניות, להזרמה באופן חינמי לשירותי הזרמת מוזיקה דיגיטליים כמו ספוטיפיי ואפל מיוזיק.


== ביקורת ==


=== לפני הפצה ===
כאשר הוכרז כי המשחק יהיה כולו מנקודת מבט של גוף ראשון, הדבר זכה לביקורות שליליות ולעיתים אף חריפות ביותר מצד קהל הגיימרים ומספר רב של אנשים רבים, בטענה כי גוף-ראשון גורם להם לבחילה, סחרחורת ואף מרגיש להם לא נוח. ב-31 באוגוסט 2018, דווח כי המשחק יישאר בגוף-ראשון אך נאמר כי מפתחי המשחק עובדים על פתרון. ב-17 ביוני 2019, מייק פונדסמית' הגן על 2077 מפני תגובות המעריצים לגבי הגוף-ראשון.לאחר הפרק הראשון של Night City Wire ששודר ב-25 ביוני 2020, אתרי חדשות החלו לפרסם את ביקורותיהם לאחר שהמבקרים קיבלו הזדמנות לשחק ב-Cyberpunk 2077 למשך כ-4 שעות תוך כדי שהמשחק מוזרם ומשוחק על ידי ג'ויסטיק בלבד. המבקרים שיבחו רבות את המשחק ועולמו, שיבחו את גיוון הדמויות בלי שחקן הרב, את תפריט יצירת הדמויות, את עלילת המשחק שהצליחו לשחק בזמן הקצר שכלל את סיפור הרקע והפרולוג ואת גיוון הבחירות שהשחקן יכול לבצע, אך מהצד השני ביקרו את מערכת הלחימה, במיוחד בקרב חרבות, את קרבות האיגרוף ואת הנסיעה בכלי הרכב שאינה מרגישה טבעית.לאחר הפרק החמישי של Night City Wire ששודר ב-19 בנובמבר, אתרי החדשות עידכנו את ביקורתיהם כלפי המשחק, לאחר ששיחקו 16 שעות נוספות, תחת אותם תנאים. המבקרים ציינו כי דברים רבים שביקרו לרעה בביקורת הקודמת שופרו, כמו מערכת הלחימה והנסיעה, כמו כן שיבחו רבות את עלילת המשחק ואת מכניקת המשחק שנגעה בפרטים הקטנים ביותר, אך ציינו כי נתקלו בבאגים רבים, אשר לעיתים גרמו למשחק להיות בלתי שחיק לחלוטין וכי הדחייה של המשחק ב-3 שבועות אכן הייתה מוצדקת. כמו כן, ביקרו המבקרים לרעה את מערכת הקווסטים, שאינה מסודרת כראוי ולא ניתן לדעת איזה קווסט מתאים לאיזו רמה ומה השחקן מקבל בתמורה להשלמת אותו הקווסט.המבקרת ליאנה רופרט מהאתר Game Informer ציינה כי חלקים רבים במשחק עלולים לגרום להתקפים אפילפטיים לסובלים מאפילפסיה כמו סצינות Braindance שונות ואנימציות בצבע אדום בוהק שמתחלפות במהירות. CD Projekt RED הגיבה כי היא תוסיף הודעת אזהרה נוספת, לצד ה-EULA , על מנת להבהיר את הסכנות לחולים.


=== לאחר הפצה ===
המשחק זכה לביקורות מעורבות. אתר הסקירה Metacritic נתן לגרסת המחשב האישי ניקוד של 86 מתוך 100 בהתבסס על 92 ביקורות, לגרסת הפלייסטיישן 4 ניקוד של 57 מתוך 100 בהתבסס על 38 ביקורות, לגרסת ה-Xbox One ניקוד של 61 מתוך 100 בהתבסס על 16 ביקורות, לגרסת הפלייסטיישן 5 ניקוד של 75 מתוך 100 בהתבסס על 7 ביקורות, לגרסת ה-Xbox Series X/S ניקוד של 87 מתוך 100 בהתבסס על 5 ביקורות ואתר הסקירה OpenCritic נתן למשחק ניקוד של 76 מתוך 105 בהתבסס על 205 ביקורות. רוב הביקורות, אשר התבססו על כ-30–40 שעות משחק, פורסמו ב-7 בדצמבר 2020 לאחר ש-CD Projekt RED הסירה את האמברגו על פרסומם.הביקורות שיבחו את הסיפור ואת העומק של משימות הצד, את האווירה הסוחפת של העולם ועיצובו וכן את הריענון של ז'אנר הסייברפאנק. חלק ממכניקות המשחק כמו מערכת הקראפטינג (Crafting), אופן הנסיעה בכלי הרכב והלחימה קיבלו ביקורות מעורבות. המשחק ספג ביקורת קשה על כך שהוא "אינו בשל" - באגים וגליצ'ים רבים, בעיות רבות בביצועים וחוסר בליטוש.ביום ההשקה, המשחק שבר שיא של צפיות בפלטפורמת ההזרמה Twitch.tv עם למעלה ממיליון צופים.


==== תקלות טכניות ומחלוקות ====
למרות הביקורות החיוביות הרבות שניתנו למשחק, מניית חברת CD Projekt צנחה ב-9.4% לאחר פרסום הביקורות ב-Metacritic וכן ביקורות רבות ציינו כי גרסאות הבסיס של קונסולות הדור השמיני, Xbox One ופלייסטיישן 4 סובלות מבאגים רבים, קריסות מרובות, ביצועים נמוכים וגליצ'ים שוברי משחק.בעקבות ביצועי המשחק בקונסולות, חברת CD Projekt פרסמה התנצלות פומבית בפני השחקנים, על כך שלא חשפה את ביצועי המשחק בקונסלות אלו והחלה במבצע החזר כספי לכל המבקש. למרות זאת, שחקנים רבים נתקלו בקשיים בהליך ההחזר הכספי. החברה ציינה כי אין להם הסכם עם מיקרוסופט או סוני לגבי החזרים כספיים וכי ההחזר הכספי יבוצע על פי מדיניות החברות. ב-17 בדצמבר 2020, חברת סוני הודיעה כי היא תציע החזר כספי לכל מי שרכש באופן דיגיטלי את המשחק דרך חנות הפלייסטיישן וכן הסירה את המשחק לחלוטין מהחנות עד להודעה חדשה.אף על פי כן, למרות הביקורת, חברת CD Projekt RED הכריזה כי עובדי החברה והמפתחים יקבלו את שכר הבונוס בכל מקרה.


=== מכירות ===
מספר העותקים שנמכרו בהזמנה מוקדמת (Pre-order) של Cyberpunk 2077, היה גבוה מזה של המשחק הקודם של החברה, The Witcher 3: Wild Hunt. כשליש מהעותקים בהזמנה מוקדמת שנמכרו למחשב האישי, נמכרו דרך חנות האינטרנט GOG.com אשר נמצאת בבעלות החברה. המשחק נהפך לנמכר ביותר בסין בחנות האינטרנטית סטים.עד להשקת המשחק, נמכרו כ-8 מיליון עותקים בהזמנה מוקדמת כשמתוכם 4.72 מיליון עותקים למחשב האישי ו-3.28 מיליון עותקים לקונסולות וכן סך העותקים שנמכרו הניבו רווחים של למעלה מ-500 מיליון דולר אמריקני. בכך שבר המשחק שיא שנקבע על ידי חבילת ההרחבה Shadowlands של המשחק וורלד אוף וורקראפט שבוע קודם לכן. גרסת הפלייסטיישן 4 מכרה 104,687 עותקים פיזיים בשבוע הראשון להשקה ביפן, מה שהפך את המשחק למשחק השני הנמכר ביותר באותו השבוע בקונסולת משחקים זו ביפן. ביום ההשקה, מספר השחקנים ששיחקו דרך פלטפורמת Steam לבדה חצה את רף המיליון, משחק הווידאו לשחקן יחיד הראשון שחוצה רף זה בפלטפורמה זו. כ-4 ימים לאחר הוצאתו לאור, מכירות המשחק צנחו דרסטית עקב באגים רבים במשחק.


=== פרסים ומועמדויות ===
Cyberpunk 2077 עוד לפני יציאתו לשוק זכה מלמעלה מ-100 פרסים בכנס E3 2018. בין הפרסים - המשחק הטוב ביותר, המשחק הטוב ביותר ל-Xbox One, המשחק הטוב ביותר למחשב האישי, משחק התפקידים הטוב ביותר ובחירת האנשים במגזין IGN, משחק התפקידים הטוב ביותר והמשחק הבולט באירוע במגזין Game Informer, המשחק הטוב ביותר ב-E3 של מגזין PC Gamer והמשחק הבולט באירוע במגזין GamesRadar+. הקדימון השני למשחק נחשב לאחד מהטובים ביותר שנראו בתערוכה, אף על פי שהסופר ויליאם גיבסון, אשר הטביע את ז'אנר הסייברפאנק, אמר כי ”הטריילר של Cyberpunk 2077 נראה לי כמו GTA שעליו מולבש סגנון רטרו-עתידני של שנות ה-80.” נקודת המבט מגוף ראשון, בניגוד ל-The Witcher 3: Wild Hunt אשר השתמש בנקודת מבט מגוף שלישי, גם ספגה ביקורת. Cyberpunk 2077 היה המשחק המדובר ביותר בכנס E3 2019, שזכה בפרס הטוב ביותר ב-E3 במגזינים GamesRadar+,‏ PC Gamer,‏ Rock, Paper, Shotgun ו-Ars Technica ובפרסים הבאים: המשחק הטוב ביותר, בחירת האנשים, המשחק הטוב ביותר לפלייסטיישן 4, המשחק הטוב ביותר ל-Xbox One, המשחק הטוב ביותר למחשב האישי ומשחק התפקידים הטוב ביותר, במגזין IGN. הקדימון השלישי שובח על כך שהוא שם דגש על החשיפה של קיאנו ריבס כדמות ראשית במשחק.


== לקריאה נוספת ==
מייק פונדסמית', קולין פיסק, וויל מוס, סקוט רוגלס, דייב בריידלנד ומייק בלום, Cyberpunk 2020: The Roleplaying Game of the Dark Future, עריכה: וויל מוס, דרק קווינטנאר, מייק פונדסמית', ליסה פונדסמית', ג'נט פירסי ואד בלומה, ברקלי, קליפורניה: R. Talsorian Games‏, מהדורה שלישית, 1990, Cyberpunk‏, מסת"ב 978-0-93727-913-7. (באנגלית) (דף הספר באתר "גוגל ספרים" ) (260 עמודים)
מייק פונדסמית', ג'יימס האט וג' גריי, Cyberpunk RED Jumpstart Kit, עריכה: ג' גריי, רנטון, וושינגטון: R. Talsorian Games‏, 2019, Cyberpunk‏, מסת"ב 978-1-95091-101-1. (באנגלית) (דף הספר באתר "גוגל ספרים" ) (50+50 עמודים)
מייק פונדסמית', ג'יימס האט, קודי פונדסמית', ג'יי פרקר, ג'. גריי, דויד אקרמן וג'יי קובץ', Cyberpunk Red: The Roleplaying Game of the Dark Future, עריכה: קרול דרנל, מישל מת'סון, ג'ש וגט ודיקסי קוצ'רן, רנטון, וושינגטון: R. Talsorian Games‏, 2020, Cyberpunk‏, מסת"ב 978-1-950911-06-6. (באנגלית) (דף הספר באתר "גוגל ספרים" ) (456 עמודים)
מרצ'ין בטיילדה, פטריק מילס ואלכס בוירט, The World of Cyberpunk 2077, עריכה: איאן טאקר וברט ישראל, מילווקי, אורגון: דארק הורס קומיקס, 2020, Cyberpunk‏, מסת"ב 978-1-50671-358-8. (באנגלית) (דף הספר באתר "גוגל ספרים" ) (192 עמודים)
Piggyback‏, Cyberpunk 2077: The Complete Official Guide, עריכה: ג'יימס פרייס ומת'יו דאוג'ם, לונדון: Piggyback‏, 2020, Cyberpunk‏, מסת"ב 978-1-91101-577-2. (באנגלית) (דף הספר באתר "גוגל ספרים" ) (480 עמודים)


== קישורים חיצוניים ==

 אתר האינטרנט הרשמי של Cyberpunk 2077 (בשפות מרובות)
 אתר האינטרנט הרשמי של Night City Love (באנגלית) Cyberpunk 2077, ברשת החברתית פייסבוק
 Cyberpunk 2077, ברשת החברתית טוויטר
 Cyberpunk 2077, ברשת החברתית אינסטגרם
 Cyberpunk 2077, ברשת החברתית VK
 Cyberpunk 2077, סרטונים בערוץ היוטיוב
 "Cyberpunk 2077", במסד הנתונים הקולנועיים IMDb (באנגלית)
"Cyberpunk 2077", באתר Metacritic (באנגלית) Cyberpunk 2077 באתר MusicBrainz
Cyberpunk 2077, באתר PCGamingWiki (באנגלית)


=== קדימונים ===
שגיאות פרמטריות בתבנית:יוטיוב 'סוג: טייזר המשחק' אינו ערך חוקי  Cyberpunk 2077 Teaser Trailer, טייזר המשחק בערוץ "Cyberpunk 2077", באתר יוטיוב (אורך: 2:21), 10 בינואר 2013
שגיאות פרמטריות בתבנית:יוטיוב 'סוג: קדימון המשחק' אינו ערך חוקי  Cyberpunk 2077 – official E3 2018 trailer, קדימון המשחק בערוץ "Cyberpunk 2077", באתר יוטיוב (אורך: 1:41), 10 ביוני 2018
שגיאות פרמטריות בתבנית:יוטיוב 'סוג: קדימון המשחק' אינו ערך חוקי  Cyberpunk 2077 — Official E3 2019 Cinematic Trailer, קדימון המשחק בערוץ "Cyberpunk 2077", באתר יוטיוב (אורך: 4:14), 9 ביוני 2019
שגיאות פרמטריות בתבנית:יוטיוב 'סוג: קדימון המשחק' אינו ערך חוקי  Cyberpunk 2077 — Official Trailer — The Gig, קדימון המשחק בערוץ "Cyberpunk 2077", באתר יוטיוב (אורך: 2:14), 25 ביוני 2020
שגיאות פרמטריות בתבנית:יוטיוב 'סוג: קדימון משחקיות' אינו ערך חוקי  Cyberpunk 2077 — Official Gameplay Trailer, קדימון משחקיות בערוץ "Cyberpunk 2077", באתר יוטיוב (אורך: 5:13), 19 בנובמבר 2020
שגיאות פרמטריות בתבנית:יוטיוב 'סוג: קדימון ההשקה' אינו ערך חוקי  Cyberpunk 2077 — Official Launch Trailer — V, קדימון ההשקה בערוץ "Cyberpunk 2077", באתר יוטיוב (אורך: 2:11), 8 בדצמבר 2020


=== כתבות ===


==== לפני הפצה ====
רפאל בן-ארי, צפו בוידאו: 48 דקות של גיימפליי ב-4K מ-Cyberpunk 2077, באתר Gadgety, ‏‏28 באוגוסט 2018 (ארכיון)
גיא דהן, רשימת ה-Achievements של Cyberpunk 2077 דלפה לרשת, באתר Vgames, ‏‏16 בנובמבר 2020 (ארכיון)
עידו אלרון, ‏‏צפו בטריילר החדש: סייברפאנק 2077 כבר כמעט כאן, באתר ספורט1, 22 בנובמבר 2020
רועי באלוה, ה-Pre Load של Cyberpunk 2077 זמין ומכיל בתוכו Easter Egg, באתר Vgames, ‏‏7 בדצמבר 2020 (ארכיון)
 נועה ליברמן-פלשקס, הסייברפאנק עושה קאמבק, והמציאות הנוכחית מוכיחה שהוא רלוונטי מתמיד, באתר הארץ, 29 בנובמבר 2020
דניס ויטצ'בסקי, סייברפאנק 2077: כבד, מעיק, אבל מאוד מהנה, באתר ynet, 7 בדצמבר 2020
עמית קלינג, סייברפאנק 2077: הביקורות למשחק המצופה של השנה הגיעו, והן פושרות, באתר כלכליסט, 8 בדצמבר 2020


==== לאחר הפצה ====
עמית קלינג, ההייפ עבד: Cyberpunk 2077 שבר שיאים ומכר כבר מעל 8 מיליון עותקים, באתר כלכליסט, 13 בדצמבר 2020
 עודד פוירשטיין, "סייברפאנק 2077" מציע הרבה מאוד סייבר, אבל מעט מאוד פאנק, באתר הארץ, 15 בדצמבר 2020
עמית קלינג, Cyberpunk 2077: יצירת מופת שבורה וכישלון עסקי מזהיר, באתר כלכליסט, 20 בדצמבר 2020
אור אליעז, ‏סייברפאנק 2077: "הפלופ הגדול בהיסטוריית הגיימינג", באתר ‏מאקו‏‏, ‏20 בדצמבר 2020‏
 איתן לשם ועודד ירון, איך סייברפאנק 2077 הפך למשחק המייצג של שנת 2020 בגיימינג, באתר הארץ, 21 בדצמבר 2020
 קרין אלדאה, מה שקרה עם המשחק "סייברפאנק 2077" יותר קיצוני מסתם הייפ שהתגלה כמוגזם, באתר הארץ, 23 בדצמבר 2020
עידו אלרון, משחק העשור או משחק האסון? שיחקנו ב-Cyberpunk 2077 וזה מה שחשבנו, באתר Geektime, ‏‏23 בדצמבר 2020 (ארכיון)
מתן בנישי‏, צוות בודקי האיכות של סייברפאנק 2077 שיקר למפתחת המשחק, באתר וואלה!‏, 30 ביוני 2022


== ביאורים ==


== הערות שוליים ==