revision: 10081263
title: "\u039A\u03B1\u03C4\u03AC\u03BB\u03BF\u03B3\u03BF\u03C2 \u03BC\u03B7 \u03B5\
  \u03BD\u03C3\u03C9\u03BC\u03B1\u03C4\u03C9\u03BC\u03AD\u03BD\u03C9\u03BD \u03BA\u03C9\
  \u03BC\u03BF\u03C0\u03CC\u03BB\u03B5\u03C9\u03BD \u03C3\u03C4\u03B7 \u0392\u03B9\
  \u03C1\u03C4\u03B6\u03AF\u03BD\u03B9\u03B1"
url: https://el.wikipedia.org/wiki/%CE%92%CE%B9%CF%81%CF%84%CE%B6%CE%AF%CE%BD%CE%B9%CE%B1


---

Η Βιρτζίνια (αγγλικά: Commonwealth of Virginia), επίσημα η Κοινοπολιτεία της Βιρτζίνια, (/vərˈdʒɪnjə/ ) είναι ανατολική πολιτεία των Η.Π.Α. στην Ακτή του Ατλαντικού, που ανήκει γεωγραφικά στις νότιες και τις μεσο-ατλαντικές περιοχές. Έχει έκταση 110.787 τ.χλμ. και πληθυσμό 8.820.504 κατοίκους (εκτίμηση 2023). Είναι γνωστή ως η «Παλιά Επικράτεια» (Old Dominion) και μερικές φορές ως «Μητέρα των Προέδρων», επειδή είναι ο τόπος γέννησης οκτώ προέδρων.  
Η γεωγραφία της πολιτείας σχηματίζεται από τα Όρη Μπλου Ριτζ και τον Κόλπο Τσέζαπικ, περιοχές διαβίωσης μεγάλου μέρους της χλωρίδας και της πανίδας της πολιτείας. Η πρωτεύουσα της κοινοπολιτείας είναι το Ρίτσμοντ, η Βιρτζίνια Μπιτς είναι η πιο πολυπληθής πόλη, και η Κομητεία Φέρφαξ είναι η πιο πολυπληθής πολιτική υποπεριοχή.
Η ιστορία της Βιρτζίνια αρχίζει με την ίδρυση της Αποικίας της Βιρτζίνια το 1607 από την Εταιρεία του Λονδίνου της Βιρτζίνια ως πρώτη μόνιμη Αγγλική αποικία του Νέου Κόσμου. Η γη από εκτοπισμένες Ιθαγενείς Αμερικανικές φυλές, περιλαμβανομένων των Ποουχάταν, και η δουλεία έπαιξαν η καθεμία σημαντικούς ρόλους στην πρώιμη πολιτική της Βιρτζίνια και στην οικονομία των φυτειών. Η Βιρτζίνια ήταν μια από τις Δεκατρείς Αποικίες στην Αμερικανική Επανάσταση και ανήκε στην Ομοσπονδία κατά τον Αμερικανικό Εμφύλιο Πόλεμο, κατά τη διάρκεια του οποίου δημιουργήθηκε η πολιτεία της Δυτικής Βιρτζίνια από εδάφη της Βιρτζίνια. Παρότι παραδοσιακά συντηρητική και ιστορικά μέρος του Νότου, η σύγχρονη Βιρτζίνια είναι πολιτικά ανταγωνιστική και για τα δύο μεγάλα εθνικά πολιτικά κόμματα.
Η οικονομία της Βιρτζίνια εκτείνεται πολλούς τομείς: τη γεωργία σε περιοχές όπως η Κοιλάδα Σεναντόα· ομοσπονδιακές υπηρεσίες στη Βόρεια Βιρτζίνια, όπως το Πεντάγωνο· και στρατιωτικές βάσεις στο Χάμπτον Ρόουντς, έδρα του κύριου θαλάσσιου λιμένα της περιοχής. Η ανάπτυξη των μέσων μαζικής ενημέρωσης και των τεχνολογικών τομέων έχουν κάνει τα ολοκληρωμένα κυκλώματα (τσιπ) υπολογιστών το κύριο εξαγωγικό προϊόν της πολιτείας. Η βιομηχανία της βασίζεται στην αξία των δημόσιων σχολείων και των πανεπιστημίων.Σε παλαιότερα κείμενα η πολιτεία αναφέρεται με την εξελληνισμένη ονομασία Βιργινία. 


== Γεωγραφία ==
Η Βιρτζίνια έχει έκταση 42.774,2 mi2 (110.784,7 km2) και είναι τριακοστή πέμπτη μεγαλύτερη πολιτεία όσον αφορά την έκταση. Η Βιρτζίνια συνορεύει με το Μέριλαντ και την Περιφέρεια της Κολούμπια στα βόρεια και τα ανατολικά, με τη Βόρεια Καρολίνα και το Τενεσσί στα νότια, με το Κεντάκι στα δυτικά και τη Δυτική Βιρτζίνια στα βόρεια και δυτικά. Εξαιτίας μιας ιδιομορφίας του αρχικού καταστατικού χάρτη της Βιρτζίνια, το σύνορο της με το Μέριλαντ και την Ουάσινγκτον δεν επεκτείνεται πέρα από το ρηχότερο σημείο της νότιας όχθης του Ποταμού Ποτόμακ. 
Το νότιο σύνορο ορίζεται ως ο 36°30' παράλληλος βόρεια, μολονότι το λάθος ενός τοπογράφου οδήγησε σε ιστορικές παρεκκλίσεις έως και τριών λεπτών (μοίρες/60).


=== Γεωλογία και έδαφος ===
 Ο κόλπος Τσέζαπικ διαχωρίζει το μεγαλύτερο μέρος του συνεχόμενου τμήματος της Κοινοπολιτείας από τη χερσόνησο των δύο κομητειών της Ανατολικής Ακτής της Βιρτζίνια. Πολλοί ποταμοί της Βιρτζίνια ρέουν προς τον Κόλπο Τσέζαπικ, περιλαμβανομένου του Ποτόμακ, του Ραππαχάννοκ, του Τζέιμς, και του Γιορκ. Αυτοί δημιουργούν τρεις χερσονήσους μέσα στον Τσέζαπικ. Γεωγραφικά και γεωλογικά η Βιρτζίνια διαιρείται σε πέντε περιοχές από τα ανατολικά προς τα δυτικά: το Τάιντγουοτερ, το Πίντμοντ, τα όρη Μπλου Ριτζ, την Κορυφογραμμή και Κοιλάδα, και το Οροπέδιο Κούμπερλαντ.Το Τάιντγουοτερ είναι μια παράκτια πεδιάδα μεταξύ της ακτής του Ατλαντικού και του σημείου συνάντησης του οροπεδίου και της παραλιακής πεδιάδας. Περιλαμβάνει την Ανατολική Ακτή και μεγάλες εκβολές, οι οποίες εισέρχονται στον Κόλπο Τσέζαπικ. Το Πίντμοντ είναι μια σειρά προπόδων με ιζηματογενή βάση και πυρόλιθους ανατολικά των βουνών που δημιουργήθηκαν κατά τoν Μεσοζωικό αιώνα. Η περιοχή, γνωστή για το βαρύ αργιλώδες έδαφος της, περιλαμβάνει τα Νοτιοδυτικά Όρη. Τα Όρη Μπλου Ριτζ είναι μια φυσιογραφική επαρχία της αλυσίδας των Αππαλαχίων με τα υψηλότερα σημεία στην πολιτεία, με υψηλότερο το Όρος Ρότζερς στα 1.746 m (5729 ft). Η περιοχή Ριτζ εντ Βάλεϊ (Ridge and Valley) βρίσκεται δυτικά των βουνών, και περιλαμβάνει τη Μεγάλη Κοιλάδα των Αππαλαχίων. Η περιοχή έχει βάση ανθρακικά πετρώματα, και περιλαμβάνει το Όρος Μασσανούττεν. Το οροπέδιο Κούμπερλαντ και τα Όρη Κούμπερλαντ βρίσκονται στη νοτιοδυτική γωνία της Βιρτζίνια, κάτω από το Οροπέδιο Αλλέγκενι. Σε ατή την περιοχή οι ποταμοί κυλούν βορειοδυτικά, με ένα δενδριτικό σύστημα απορροής, στη λεκάνη του Ποταμού Οχάιο.

Στα ανθρακικά πετρώματα της πολιτείας έχουν εντοπιστεί περισσότερα από 4.000 σπήλαια, δέκα από τα οποία είναι ανοικτά για το κοινό.
Η σεισμική ζώνη της Βιρτζίνια δεν έχει ιστορικό τακτικής δραστηριότητας. Οι σεισμοί είναι σπάνια πάνω από 4,5 στην κλίμακα Ρίχτερ επειδή η Βιρτζίνια βρίσκεται μακριά από τις άκρες της Βορειοαμερικανικής Πλάκας. Ο μεγαλύτερος σεισμός, με εκτιμώμενο μέγεθος 5,9 , ήταν το 1897 κοντά στο Μπλάκσμπεργκ. Ένας σεισμός μεγέθους 5,8 χτύπησε την κεντρική Βιρτζίνια στις 23 Αυγούστου 2011, κοντά στο Μίνεραλ. Ο σεισμός αναφέρθηκε ότι ήταν αισθητός μέχρι και το Τορόντο του Καναδά. Η εξόρυξη άνθρακα λαμβάνει χώρα στις τρεις ορεινές περιοχές σε 40 διακριτά κοιτάσματα κοντά στις Μεσοζωικές λεκάνες. Εξορύσσονται επίσης άλλοι πόροι όπως ο σχιστόλιθος, ο κυανίτης, η άμμος και τα χαλίκια, με ετήσια αξία πάνω από $2 δισεκατομμύρια κατά το 2006.


=== Κλίμα ===

Το κλίμα της Βιρτζίνια είναι πιο θερμό και υγρό στα νοτιοανατολικά της. Οι εποχιακές ακραίες τιμές κυμαίνονται από μέσα χαμηλά 26 °F (−3 °C) τον Ιανουάριο μέχρι μέσα υψηλά 86 °F (30 °C) τον Ιούλιο. Ο Ατλαντικός ωκεανός έχει ισχυρή επίδραση στις ανατολικές και νοτιοανατολικές παράλιες περιοχές της πολιτείας. Επηρεασμένος από το Ρεύμα του Κόλπου, ο καιρός στα παράλια είναι επιρρεπής σε θύελλες, και συγκεκριμένα κοντά στο στόμιο του Κόλπου Τσέζαπικ.Η Βιρτζίνια έχει ετήσιο μέσο όρο 35–45 ημερών δραστηριότητας καταιγίδων, συγκεκριμένα στο δυτικό μέρος της πολιτείας, και ετήσιες κατακρημνίσεις 42,7 ίντσες (1.085 mm). Οι ψυχρές αέριες μάζες που φθάνουν πάνω από τα βουνά το χειμώνα μπορούν να οδηγήσουν σε σημαντικές χιονοπτώσεις, όπως η Χιονοθύελλα του 1996 και οι χειμερινές θύελλες 2009–2010. Η αλληλεπίδραση αυτών των στοιχείων με την τοπογραφία της πολιτείας δημιουργεί διακριτά μικροκλίματα στην Κοιλάδα Σεναντόα, τα ορεινά νοτιοδυτικά, και τις παράκτιες πεδιάδες. Η Βιρτζίνια έχει κατά μέσο όρο επτά σίφωνες ετησίως, οι περισσότεροι F2 ή χαμηλότερα στην κλίμακα Φουτζίτα.Πρόσφατα, η επέκταση των νότιων προαστίων της Ουάσινγκτον, Περιφέρεια της Κολούμπια στη Βόρεια Βιρτζίνια έχει δημιουργήσει μια αστική θερμονησίδα προκαλούμενη κυρίως από αυξημένη απορρόφηση ηλιακής ακτινοβολίας στις πιο πυκνοκατοικημένες περιοχές. στην αναφορά του 2011 της American Lung Association, 11 κομητείες έλαβαν πτωτικά επίπεδα για την ποιότητα του αέρα, με την Κομητεία Φαίρφαξ να έχει τη χειρότερη στην πολιτεία, εξαιτίας της μόλυνσης των αυτοκινήτων. Η ομίχλη στα βουνά προκαλείται μερικώς από εργαστήρια παραγωγής ενέργειας από άνθρακα.


=== Χλωρίδα και πανίδα ===
Τα δάση καλύπτουν το 65% της πολιτείας, κυρίως με φυλλοβόλα, πλατύφυλλα δέντρα. Τα χαμηλότερα υψόμετρα είναι πιθανότερο να έχουν μικρά αλλά πυκνά επίπεδα υγρόφιλων ομπρελοειδών και βρύων σε αφθονία, με αγριοκαρυδιές και βελανιδιές στο Μπλου Ριτζ. Όμως από τις αρχές της δεκαετίας του 1990, η μάστιγα της νυχτοπεταλούδας Lymantria dispar dispar έχει διαβρώσει την κυριαρχία των δρυοδασών. Στις παραλιακές πεδινές περιοχές τα κίτρινα πεύκα τείνουν να κυριαρχήσουν, με τα δάση φαλακρού κυπαρισσιού στους υγρότοπους στους βάλτους στο Great Dismal και το Νόττογουεϊ. Άλλα κοινά δέντρα και φυτά περιλαμβάνουν το κάστανο, τη σφένδαμνο, το Liriodendron tulipifera, την ορεινή δάφνη, την Asclepias, μαργαρίτες, και πολλά είδη φτέρης. Οι μεγαλύτερες περιοχές φυσικού κάλλους βρίσκονται κατά μήκος της ακτής του Ατλαντικού και στα δυτικά βουνά, όπου βρίσκονται οι μεγαλύτεροι πληθυσμοί αγριολούλουδων trillium στη Βόρεια Αμερική. Οι περιοχές της ακτής του Ατλαντικού φιλοξενούν χλωρίδα που συνήθως συνδέεται με δάση πεύκου του Νότιου Ατλαντικού και χαμηλότερη παραθαλάσσια χλωρίδα της Νότιας Παράκτιας Πεδιάδας· η τελευταία βρίσκεται κυρίως στη νοτιοανατολική Βιρτζίνια.

Τα θηλαστικά περιλαμβάνουν το Odocoileus virginianus, την Ursus americanus, τον κάστορα, τον Lynx rufus, το Canis latrans, το Procyon lotor, τα μέλη της οικογένειας Mephitidae, τη Marmota monax, το Didelphis virginiana, την Urocyon cinereoargenteus, την κόκκινη αλεπού, και τον Sylvilagus floridanus. Τα πτηνά περιλαμβάνουν μέλη της οικογένειας Cardinalidae, τη strix varia, τον Pelecanus occidentalis, τον γλάρο, και τον φαλακρό αετό. Ο πετρίτης επανεμφανίσθηκε στο Εθνικό Πάρκο Σεναντόα στα μέσα της δεκαετίας του 1990. Το Sander vitreus, το Salvelinus fontinalis, το Ambloplites cavifrons, και το Ictalurus furcatus είναι μεταξύ των 210 γνωστών ειδών ψαριών του γλυκού νερού. Ο Κόλπος Τσέζαπικ φιλοξενεί πολλά είδη, περιλαμβανομένου του Callinectes sapidus, των αχιβάδων, των στρειδιών, και των πετρόψαρων (rockfish).Η Βιρτζίνια έχει 30 μονάδες της Εθνικής Υπηρεσίας Δασών, όπως το Great Falls Park και το Appalachian Trail, και ένα εθνικό πάρκο, το Shenandoah National Park. Η Σεναντόα ιδρύθηκε το 1935 και περιλαμβάνει το γραφικό Skyline Drive. Περίπου 40% της έκτασης του πάρκου (79.579 acres/322 km2) έχει καθοριστεί ως άγρια φύση υπό το National Wilderness Preservation System. Επιπλέον, υπάρχουν 34 πολιτειακά πάρκα της Βιρτζίνια και 17 πολιτειακά δάση, που λειτουργούν υπό το Τμήμα Διατήρησης και Αναψυχής και το Τμήμα Δασοκομίας. Ο Κόλπος Τσέζαπικ, ενώ δεν είναι εθνικό πάρκο, προστατεύεται από την πολιτειακή και την ομοσπονδιακή νομοθεσία,και το από κοινού διαχειριζόμενο Πρόγραμμα Κόλπου Τσέζαπικ το οποίο διεξάγει αποκατάσταση στον κόλπο και τη λεκάνη απορροής του. Το Great Dismal Swamp National Wildlife Refuge εκτείνεται μέσα στη Βόρεια Καρολίνα.
Το Back Bay National Wildlife Refuge σηματοδοτεί την έναρξη των Outer Banks τα οποία επίσης εκτείνονται στη Βόρεια Καρολίνα.


== Ιστορία ==

Το Jamestown 2007 σηματοδότησε το τετρακοσιοστό έτος της Βιρτζίνια, εορτάζοντας 400 έτη από την ίδρυση της Αποικίας Τζέιμσταουν. Οι εορτασμοί περιείχαν συνεισφορές από Ιθαγενείς Αμερικανούς, Ευρωπαίους, και Αφρικανούς, οι οποίοι ξεχωριστά είχαν ένα σημαντικό ρόλο στη δημιουργία της ιστορίας της Βιρτζίνια. Ο πόλεμος, συμπεριλαμβανομένου μεταξύ αυτών των ομάδων, κατέχει επίσης έναν σημαντικό ρόλο. Η Βιρτζίνια ήταν ένα κομβικό σημείο στις συγκρούσεις κατά τον Γαλλοϊνδιάνικο Πόλεμο, την Αμερικανική Επανάσταση και τον Εμφύλιο Πόλεμο, τον Ψυχρό Πόλεμο και τον Πόλεμο της Τρομοκρατίας. ιστορίες σχετικά με ιστορικές υποθέσεις, όπως αυτές που περιβάλλουν την Ποκαχόντας και τον Τζον Σμιθ, την παιδική ηλικία του Τζορτζ Ουάσινγκτον, ή την ελίτ των φυτειών στη δουλοκτητική κοινωνία της προπολεμικής περιόδου, έχουν επίσης δημιουργήσει ισχυρούς μύθους της πολιτειακής ιστορίας, και έχουν χρησιμεύσει ως η βάση της ιδεολογίας της Βιρτζίνια.


=== Αποικία ===

Η παρουσία των ανθρώπων στη Βιρτζίνια έχει ιστορία σχεδόν 120 αιώνων. Περίπου 5.000 έτη πριν αναδύθηκαν πιο μόνιμοι οικισμοί, και οι φάρμες ξεκίνησαν περίπου το 900 π.Χ., και η γεωργία άρχισε περί το 900 μ.Χ. Μέχρι το 1500, οι Αλγκονκιανοί είχαν ιδρύσει πόλεις όπως το Ουεροουοκομόκο στην περιοχή Τάιντγουοτερ, την οποία ανέφεραν ως Τσενακομμάκα. Οι άλλες μεγάλες γλωσσικές ομάδες στην περιοχή ήταν η Σιουάν στα δυτικά, και η Ιροκέζικη η οποία περιελάμβανε τη Νόττογουεϊ και τη Μέχερριν, στα βόρεια και νότια. Μετά το 1570, οι Αλγκονκιανοί συνασπίσθηκαν υπό τον Αρχηγό Ποουχάταν σε απάντηση στις απειλές από τις άλλες ομάδες στο εμπορικό τους δίκτυο. Οι Ποουχάταν έλεγχαν περισσότερες από 30 μικρότερες φυλές και πάνω από 150 οικισμούς, οι οποίοι είχαν μια κοινή Αλγκονκιανή γλώσσα της Βιρτζίνια. Το 1607, ο ιθαγενής πληθυσμός του Τάιντγουοτερ ήταν μεταξύ 13.000 και 14.000.Αρκετές Ευρωπαϊκές αποστολές, περιλαμβανομένης μιας ομάδας Ισπανών Ιησουιτών, εξερεύνησαν τον Κόλπο Τσέζαπικ κατά τον 16ο αιώνα. Το 1583, η Βασίλισσα Ελισάβετ Α' της Αγγλίας ανέθεσε στον Ουόλτερ Ράλεϊ την αποστολή να δημιουργήσει μια αποικία βόρεια της Ισπανικής Φλόριντα. Το 1584, ο Ράλεϊ έστειλε μια εξρευνητική αποστολή στην ακτή του Ατλαντικού της Βόρειας Αμερικής. Το όνομα "Virginia" μπορεί να προτάθηκε από τον Ράλεϊ ή την Ελισάβετ, ίσως δηλώνοντας τη θέση της ως «Παρθένος Βασίλισσα» (Virgin Queen), και μπορεί επίσης να σχετίζεται με ιθαγενή φράση, "Wingandacoa", ή το όνομα "Wingina". Αρχικά το όνομα αφορούσε όλη την παράκτια περιοχή από τη Νότια Καρολίνα έως το Μέιν, μαζί με το νησί των Βερμούδων. Η Εταιρεία του Λονδίνου ενσωματώθηκε ως κοινή μετοχική εταιρεία από τον ιδιοκτησιακό Καταστατικό Χάρτη του 1606, ο οποίος έδιδε δικαιώματα γης σε αυτήν την περιοχή. Η Εταιρεία χρηματοδότησε τον πρώτο μόνιμο Αγγλικό οικισμό στον «Νέο Κόσμο», την Τζέιμσταουν. Έχοντας λάβει το όνομά της από τον Βασιλιά Ιάκωβο Α', ιδρύθηκε τον Μάιο 1607 από τον Κρίστοφερ Νιούπορτ. Το 1619, οι άποικοι απέκτησαν μεγαλύτερο έλεγχο με ένα εκλεγμένο νομοθετικό σώμα που ονομαζόταν House of Burgesses. Με τη χρεοκοπία της Εταιρείας του Λονδίνου το 1624, ο οικισμός εισήλθε στη βασιλική αρμοδιότητα ως Βρετανική αποικία στέμματος.

Η ζωή στην αποικία ήταν επικίνδυνη, και πολλοί πέθαναν κατά την «περίοδο του λιμού» το 1609 και των Πολέμων Αγγλων-Ποουχάταν, περιλαμβανομένης της Σφαγής των Ινδιάνων του 1622, η οποία ενίσχυσε την αρνητική όψη των αποίκων έναντι όλων των φυλών. Μέχρι το 1624, μόνο 3.400 από τους 6.000 πρώτους εποίκους είχαν επιβιώσει. Όμως, η Ευρωπαϊκή ζήτηση για καπνό προκάλεσε την άφιξη περισσότερων εποίκων και υπηρετών. Το σύστημα headright προσπάθησε να λύσει την έλλειψη εργατών παρέχοντας στους αποίκους εκτάσεις γης για κάθε μισθωμένο υπηρέτη που μετέφεραν στη Βιρτζίνια. Οι Αφρικανοί εργάτες πρωτοεισάχθηκαν το 1619, και η δουλεία κωδικοποιήθηκε μετά από μια μήνυση του 1654 εναντίον του υπηρέτη Τζον Κέιζορ.Οι εντάσεις και οι γεωγραφικές διαφορές μεταξύ των εργατικών και των κυρίαρχων τάξεων οδήγησαν στην Εξέγερση του Μπέικον το 1676, περίοδο κατά την οποία οι τρέχοντες και οι τέως μισθωμένοι υπηρέτες αποτελούσαν περίπου το 80% του πληθυσμού. Οι εξεγερμένοι, προερχόμενοι κατά μεγάλο ποσοστό από τη μεθόριο της αποικίας, αντιτίθενταν επίσης στη διαλλακτική πολιτική προς τις ιθαγενείς φυλές. Οι άποικοι ιδιοποιήθηκαν τη γη των φυλών με τη δύναμη και με συνθήκες, περιλαμβανομένης της Συνθήκης του 1677, η οποία μετέτρεψε τις υπογράφουσες φυλές σε πολιτείες φόρου υποτελείς. Το Ουίλλιαμσμπεργκ έγινε η αποικιακή πρωτεύουσα το 1699, μετά την ίδρυση του Κολλεγίου Γουλιέλμου και Μαρίας το 1693. Το 1747, μια ομάδα κερδοσκόπων της Βιρτζίνια δημιούργησε την Ohio Company, με την υποστήριξη του Βρετανικού στέμματος, για να αρχίσει ο Αγγλικός εποικισμός και το εμπόριο στη Χώρα του Οχάιο δυτικά των Αππαλαχίων. Η Γαλλία, η οποία διεκδικούσε αυτή την περιοχή ως μέρος της αποικίας της Νέας Γαλλίας το εξέλαβε αυτό ως απειλή και ο επακόλουθος Γαλλικός και Ινδιάνικος Πόλεμος έγινε μέρος του Επταετούς Πόλεμου (1756–1763). Μια πολιτοφυλακή από αρκετές Βρετανικές αποικίες, που ονομαζόταν Σύνταγμα της Βιρτζίνια, είχε ηγέτη τον τότε Αντισυνταγματάρχη Τζορτζ Ουάσινγκτον.


=== Πολιτεία ===
Οι προσπάθειες του Αγγλικού Κοινοβουλίου να επιβάλει νέους φόρους αμέσως μετά τον Γαλλικό και Ινδιάνικο Πόλεμο, ήταν εξαιρετικά αντιδημοφιλείς στις αποικίες. Στο τοπικό νομοθετικό σώμα της Βιρτζίνια (House of Burgesses) οι υποστηρικτές της αρχής «Όχι φορολογία χωρίς αντιπροσώπευση», έχοντας ηγέτες τον Πάτρικ Χένρυ και τον Ρίτσαρντ Χένρυ Λη, άρχισαν στα 1773 να συντονίζουν τις ενέργειές τους με άλλες αποικίες, και έστειλαν αντιπροσώπους στο γενικό συνέδριο των δεκατριών αποικιών (Continental Congress) τον επόμενο χρόνο. Μετά τη διάλυση του House of Burgesses από τον βασιλικό τοποτηρητή στα 1774, οι ηγέτες της εξέγερσης συνέχισαν να κυβερνούν, με τις λεγόμενες Συνελεύσεις της Βιρτζίνια (Virginia Conventions). Στις 15 Μαΐου 1776 διακηρύχτηκε η ανεξαρτησία της Βιρτζίνια από τη Βρετανική Αυτοκρατορία και υιοθετήθηκε η «Διακήρυξη των Δικαιωμάτων της Βιρτζίνια» του Τζωρτζ Μάσον, που περιελήφθη σ’ ένα νέο σύνταγμα. Ο Τόμας Τζέφερσον, από τη Βιρτζίνια επίσης, πήρε ιδέες του Μάσον για το σχέδιο της εθνικής Διακήρυξης της Ανεξαρτησίας. 
Όταν άρχισε η Αμερικανική Επανάσταση, ο Τζωρτζ Ουάσινγκτον εξελέγη αρχηγός του στρατού των αποικιών. Κατά τη διάρκεια του πολέμου η πρωτεύουσα μεταφέρθηκε στο Ρίτσμοντ, ύστερα από την επιμονή του κυβερνήτη Τόμας Τζέφερσον, που φοβόταν ότι η παραθαλάσσια τοποθεσία του Ουΐλλιαμσμπουργκ θα το καθιστούσε ευάλωτο στις Βρετανικές επιθέσεις. Το 1781 οι επαναστατικές και οι γαλλικές χερσαίες και ναυτικές δυνάμεις παγίδευσαν με συνδυασμένη δράση τον Βρετανικό στρατό στη Χερσόνησο της Βιρτζίνια. Τα στρατεύματα του Ουάσινγκτον και του κόμη ντε Ροσαμπώ νίκησαν τον Βρετανό στρατηγό Κορνουώλις στην πολιορκία του Γιορκτάουν. Η παράδοσή του στις 19 Οκτωβρίου 1781, είχε ως επακόλουθο τις ειρηνευτικές διαπραγματεύσεις των Παρισίων και διασφάλισε την ανεξαρτησία των αποικιών. 
Καθοριστικός ήταν ο ρόλος των πολιτικών της Βιρτζίνια στη διατύπωση του Συντάγματος των Ηνωμένων Πολιτειών. Ο Τζέιμς Μάντισον πρότεινε το Σχέδιο της Βιρτζίνια (Virginia Plan) το 1787 και το Έγγραφο των Δικαιωμάτων (Bill of Rights) το 1789. Η Βιρτζίνια επικύρωσε το σύνταγμα στις 25 Ιουνίου 1788. Με ειδική συμφωνία (Three-Fifths Compromise) εξασφαλίστηκε ότι η Βιρτζίνια θα είχε τον μεγαλύτερο αριθμό μελών στη Βουλή των Αντιπροσώπων, λόγω του πλήθους των σκλάβων της. Αυτό, καθώς και η «δυναστεία» των προέδρων από τη Βιρτζίνια (οι τέσσερις από τους πρώτους πέντε -Ουάσινγκτον, Τζέφερσον, Μάντισον, Μονρόε), προσέδωσε στην πολιτεία πανεθνική σπουδαιότητα. Στα 1790 η Βιρτζία και το Μαίρυλαντ παραχώρησαν έδαφος για να σχηματιστεί η District of Columbia, δηλαδή η πρωτεύουσα Ουάσινγκτον. Το τμήμα που παραχώρησε η Βιρτζίνια της επεστράφη το 1846. Η Βιρτζίνια αποκαλείται «Μητέρα Πολιτειών» για τον ρόλο που είχε στη δημιουργία πολιτειών όπως το Κεντάκυ, που έγινε η δέκατη πέμπτη πολιτεία το 1792, και για τους πολλούς πρωτοπόρους (American pioneers) που κατάγονταν απ’ αυτήν. 


=== Εμφύλιος Πόλεμος και επακόλουθα ===

Εκτός από τη γεωργία, η εργασία των δούλων χρησιμοποιήθηκε όλο και περισσότερο στην εξόρυξη, την κατασκευή πλοίων και άλλες βιομηχανικές δραστηριότητες. Η εξέγερση των δούλων του Νατ Τέρνερ το 1831 και η Επίθεση του Τζον Μπράουν στο Harpers Ferry το 1859 ανέδειξε τη βαθιά κοινωνική δυσαρέσκεια για τη δουλεία και τον ρόλο της στην οικονομία των φυτειών. Κατά το 1860 περίπου μισό εκατομμύριο άνθρωποι, χονδρικά το 31% του συνολικού πληθυσμού της Βιρτζίνια, ήταν δούλοι. Αυτή η διαίρεση συνετέλεσε στην έναρξη του Αμερικανικού Εμφυλίου Πολέμου.
Η Βιρτζίνια ψήφισε υπέρ της απόσχισης της από τις Ηνωμένες Πολιτείες στις 17 Απριλίου 1861, μετά τη Μάχη του Φορτ Σάμτερ και το κάλεσμα του Αβραάμ Λίνκολν για εθελοντές. Στις 24 Απριλίου, η Βιρτζίνια εντάχθηκε στις Συνομόσπονδες Πολιτείες Αμερικής, οι οποίες επέλεξαν το Ρίτσμοντ ως πρωτεύουσα τους. Μετά τη Συνέλευση του Γουήλινγκ 48 κομητείες στα βορειοδυτικά διαχωρίστηκαν για να δημιουργήσουν τη νέα πολιτεία της Δυτικής Βιρτζίνια, επιλέγοντας να παραμείνουν στην Ένωση. Ο καταγόμενος από τη Βιρτζίνια στρατηγός Ρόμπερτ Ε. Λη ανέλαβε τη διοίκηση του Στρατού της Βόρειας Βιρτζίνια το 1862, και ηγήθηκε επιθέσεων στο έδαφος της Ένωσης, καταλήγοντας τελικά να γίνει διοικητής όλων των Συνομόσπονδων δυνάμεων. Κατά τη διάρκεια του πολέμου η Βιρτζίνια ήταν το θέατρο περισσότερων μαχών από οποιαδήποτε άλλη πολιτεία, περιλαμβανομένης της Bull Run, των Μαχών των Επτά Ημερών, του Τσάνσελορσβιλ, και της καταληκτικής Μάχης του Δικαστικού Μεγάρου του Αππομάττοξ. Μετά την κατάληψη του Ρίτσμοντ το 1865, η πρωτεύουσα μεταφέρθηκε για λίγο στο Ντάνβιλ. Η Βιρτζίνια επανεντάχθηκε επίσημα στις Ηνωμένες Πολιτείες το 1870, ως συνέπεια του έργου της Επιτροπής των Εννέα.


=== Σύγχρονη εποχή ===
Οι διαμαρτυρίες που άρχισαν από την Μπάρμπαρα Ρόουζ Τζονς το 1951 στο Φάρμβιλ εναντίον των φυλετικά διαχωρισμένων σχολείων οδήγησαν στη αγωγή Ντέιβις εναντίον Κομητειακό Σχολικό Συμβούλιο της Κομητείας Πρινς Έντουαρντ. Αυτή η υπόθεση, που αρχειοθετήθηκε από τους Σπότσγουντ Ρόμπινσον και Όλιβερ Χιλ, αμφότερους καταγόμενους από το Ρίτσμοντ, κρίθηκε το 1954 με την υπόθεση Μπράουν εναντίον Συμβουλίου Εκπαίδευσης, η οποία απέρριψε το διαχωριστικό δόγμα «ξεχωριστά άλλα ίσοι». Αλλά το 1958 υπό την πολιτική της «μαζικής αντίστασης» με ηγέτη τον υπέρμαχο του διαχωρισμού ισχυρό Γερουσιαστή Χάρρυ Φ. Μπερντ και την Οργάνωση Μπερντ, η Κοινοπολιτεία απαγόρευσε στα μη φυλετικά διαχωρισμένα τοπικά σχολεία να λαμβάνουν πολιτειακή χρηματοδότηση.Το Κίνημα των Πολιτικών Δικαιωμάτων απέκτησε πολλούς οπαδούς κατά τη δεκαετία του 1960. Απέκτησε την κατάλληλη ηθική δύναμη και υποστήριξη για να κατορθώσει την ψήφιση ομοσπονδιακής νομοθεσίας με την Πράξη Πολιτικών Δικαιωμάτων του 1964 και την Πράξη Δικαιωμάτων Ψήφου του 1965. Το 1964 το Ανώτατο Δικαστήριο των Ηνωμένων Πολιτειών έδωσε εντολή στην Κομητεία Πρινς Έντουαρντ και σε άλλες κομητείες να ενοποιήσουν τα σχολεία τους. Το 1967, το Δικαστήριο επίσης κατάργησε την απαγόρευση της πολιτείας στον διαφυλετικό γάμο. Από το 1969 μέχρι το 1971, οι πολιτειακοί νομοθέτες υπό τον Κυβερνήτη Μιλς Γκόντγουιν ξαναέγραψαν το σύνταγμα, αφότου στόχοι όπως η ανάκληση των νόμων του Τζιμ Κρόου είχαν επιτευχθεί. Το 1989, ο Ντάγκλας Ουάιλντερ έγινε ο πρώτος Αφροαμερικανός που εκλέχθηκε κυβερνήτης στις Ηνωμένες Πολιτείες.Νέες οικονομικές δυνάμεις επίσης άλλαξαν την Κοινοπολιτεία. Το 1926, ο Δρ. Γ. Α. Ρ. Γκούντγουιν, εφημέριος της Bruton Parish Church του Ουίλλιαμσμπεργκ, άρχισε την αποκατάσταση των κτιρίων της αποικιακής περιόδου στην ιστορική περιφέρεια με οικονομική υποστήριξη από τον Τζον Ντ. Ροκφέλλερ τον νεότερο· το έργο τους οδήγησε στην ανάπτυξη του Colonial Williamsburg, του πιο δημοφιλούς τουριστικού προορισμού της πολιτείας. Ο Β' Παγκόσμιος Πόλεμος και ο Ψυχρός Πόλεμος οδήγησαν στην επέκταση των εθνικών αμυντικών κυβερνητικών προγραμμάτων που στεγάζονταν σε γραφεία στη Βόρεια Βιρτζίνια κοντά στην Ουάσινγκτον, Π.Κ., και τη σχετική πληθυσμιακή αύξηση. Μεταξύ των ομοσπονδιακών δημιουργιών ήταν το Πεντάγωνο, κτισμένο κατά τον Β' Παγκόσμιο Πόλεμο ως έδρα του Υπουργείου Άμυνας. Ήταν ένας από τους στόχους των επιθέσεων της 11ης Σεπτεμβρίου· 189 άνθρωποι πέθαναν στην τοποθεσία όταν ένα επιβατηγό αεροπλάνο κατέπεσε στο κτίριο.


== Πόλεις και κωμοπόλεις ==

Η Βιρτζίνια διαιρείται σε 95 κομητείες και 39 ανεξάρτητες πόλεις, υποδιαιρέσεις που αμφότερες λειτουργούν κατά τον ίδιο τρόπο καθώς οι ανεξάρτητες πόλεις θεωρούνται ισοδύναμες με κομητείες. Αυτή η μέθοδος της διαχείρισης των πόλεων και των κομητειών σε ίδιο επίπεδο είναι μοναδική στη Βιρτζίνια, αφού μόνο τρεις άλλες ανεξάρτητες πόλεις υπάρχουν στις Ηνωμένες Πολιτείες εκτός της Βιρτζίνια. Η Βιρτζίνια περιορίζει την αρμοδιότητα των πόλεων και των κομητειών να ανακαλούν νόμους που έχουν ψηφιστεί από τη Γενική Συνέλευση της Βιρτζίνια σύμφωνα με αυτό που είναι γνωστό ως Κανόνας του Ντιγιόν. Επιπλέον των ανεξάρτητων πόλεων, υπάρχουν επίσης ενσωματωμένες κωμοπόλεις που λειτουργούν με δικές τους διοικήσεις, αλλά αποτελούν μέρη κομητειών. Ουσιαστικά υπάρχουν εκατοντάδες μη ενσωματωμένες κοινότητες μέσα στις κομητείες. Η Βιρτζίνια δεν έχει κατώτερες πολιτικές υποδιαιρέσεις, όπως χωριά ή δήμους.
Η πολιτεία έχει 11 Μητροπολιτικές Στατιστικές Περιοχές· η Βόρεια Βιρτζίνια, το Χάμπτον Ρόουντς, και το Ρίτσμοντ-Πίτερσμπεργκ είναι οι τρεις πιο πολυπληθείς. Το Ρίτσμοντ είναι η πρωτεύουσα της Βιρτζίνια, και η μητροπολιτική του περιοχή έχει πληθυσμό πάνω από 1,2 εκατομμύρια. Κατά το 2010, η Βιρτζίνια Μπιτς ήταν η πολυπληθέστερη πόλη στην Κοινοπολιτεία, με το Νόρφοκ και το Τσέζαπικ δεύτερα και τρίτα, αντίστοιχα. Το Νόρφοκ αποτελεί τον αστικό πυρήνα στη μητροπολιτική περιοχή του Χάμπτον Ρόουντς, η οποία έχει πληθυσμό πάνω από 1,6 εκατομμύρια κατοίκους και είναι η τοποθεσία της μεγαλύτερης ναυτικής βάσης του κόσμου, του Naval Station Norfolk. Το Σάφφοκ, το οποίο περιλαμβάνει ένα τμήμα του Great Dismal Swamp, είναι η μεγαλύτερη πόλη σε έκταση με 429,1 mi2 (1.111 km2).Η Κομητεία Φαίρφαξ είναι η πολυπληθέστερη τοποθεσία στη Βιρτζίνια, με πάνω από ένα εκατομμύριο κατοίκους, αν και αυτό δεν περιλαμβάνει την κομητειακή της έδρα, το Φαίρφαξ, το οποίο είναι μία από τις ανεξάρτητες πόλεις. Η Κομητεία Φαίρφαξ διαθέτει ένα μεγάλο αστικό επιχειρηματικό και αγοραστικό κέντρο στην Tysons Corner, τη μεγαλύτερη αγορά γραφείων της Βιρτζίνια. Η γειτονική Κομητεία Λούντουν, με κομητειακή έδρα το Λήσμπεργκ, είναι και η ταχύτερα αναπτυσσόμενη κομητεία στη Βιρτζίνια και έχει το υψηλότερο διάμεσο οικογενειακό εισόδημα ($114.204) στη χώρα κατά το 2010. Η Κομητεία Άρλινγκτον, η μικρότερη αυτοδιοικούμενη κομητεία στις Ηνωμένες Πολιτείες σε έκταση ξηράς, είναι μια αστική κοινότητα οργανωμένη ως κομητεία. Η περιοχή Ρόανοκ, με εκτιμώμενο πληθυσμό 300.399, είναι η μεγαλύτερη Μητροπολιτική Στατιστική Περιοχή στη δυτική Βιρτζίνια.


== Δημογραφικά ==

Το 2010, η Βιρτζίνια είχε πληθυσμό 8.001.024 που είναι μια αύξηση κατά 118,434, ή περίπου 1,5%, από τον
υπολογισμό του προηγούμενου έτους και μια αύξηση κατά 922.509, ή 13%, από το 2000. Αυτό περιλαμβάνει μια αύξηση από την καθαρή μετανάστευση 314.832 ανθρώπων μέσα στην Κοινοπολιτεία. Η μετανάστευση έξωθεν των Ηνωμένων Πολιτειών κατέληξε σε μια καθαρή αύξηση 159.627 ανθρώπων, και η μετανάστευση μέσα στη χώρα παρήγαγε μια καθαρή αύξηση 155.205 ανθρώπων. το κέντρο του πληθυσμού βρίσκεται στην Κομητεία Γκούτσλαντ έξω από το Ρίτσμοντ.Η Αγγλική πέρασε ως η επίσημη γλώσσα της Κοινοπολιτείας με νόμους το 1981 και ξανά το 1996, αν και η κατάσταση δεν προσδιορίζεται από το Σύνταγμα της Βιρτζίνια. Η Αγγλική είναι η μόνη γλώσσα που ομιλείται από 6.245.517 (86,7%) Virginians, αν και ομιλείται «πολύ καλά» από ένα επιπλέον 570.638 (7,9%) σε ένα σύνολο 94,6% της Κοινοπολιτείας. Μεταξύ των ομιλητών των άλλων γλωσσών, η Ισπανική είναι η πιο κοινή με 424.381 (5,9%). 226.911 (3,2%) ομιλούν Ασιατικές γλώσσες και γλώσσες των νησιών του Ειρηνικού, συμπεριλαμβανομένης της Κορεατικής, της Βιετναμέζικης, και της Filipino.


=== Εθνότητα ===
Το 2000, οι πέντε μεγαλύτερες ομάδες προγονικής καταγωγής στη Βιρτζίνια είναι: η Αφρικανική (19,6%), η Γερμανική (11,7%), αδιευκρίνιστη Αμερικανική (11,4%), η Αγγλική (11,1%), και η Ιρλανδική (9,8%). Άνθρωποι με Αγγλική κληρονομιά εγκαταστάθηκαν σε όλη την Κοινοπολιτεία κατά την αποικιακή περίοδο, και άλλοι Βρετανικής και Ιρλανδικής κληρονομιάς έχουν έκτοτε μεταναστεύσει. Αυτοί που αυτοπροσδιορίζονται ότι έχουν «Αμερικανική» καταγωγή είναι κυρίως Αγγλικής καταγωγής, αλλά έχουν καταγωγή που έχει υπάρξει στη Βόρεια Αμερική για τόσο μεγάλο διάστημα που επιλέγουν να προσδιοριστούν απλά ως Αμερικανοί. Από τους Άγγλους μετανάστες στη Βιρτζίνια γύρω στο 1600, το 75% ήλθαν ως μισθωμένοι υπηρέτες. Τα δυτικά βουνά έχουν πολλούς οικισμούς που ιδρύθηκαν από Σκωτοϊρλανδούς μετανάστες πριν την Αμερικανική Επανάσταση. Υπάρχουν επίσης ευμεγέθεις αριθμοί ανθρώπων Γερμανικής καταγωγής στα βορειοδυτικά βουνά και στην Κοιλάδα Σεναντόα.
Οι περισσότεροι Αφροαμερικανοί κάτοικοι της Βιρτζίνια έχουν υπάρξει απόγονοι υποδουλωμένων Αφρικανών που δούλευαν σε φυτείες καπνού, βαμβακιού και κάνναβης. Αυτοί οι άνδρες, οι γυναίκες και τα παιδιά μεταφέρθηκαν από τη δυτική κεντρική Αφρική, κυρίως από την Ανγκόλα και την Bight of Biafra. Η εθνική ομάδα των Igbo της σημερινής Νιγηρίας ήταν η μόνη μεγαλύτερη Αφρικανική ομάδα μεταξύ δούλων στη Βιρτζίνια. Αν και ο μαύρος πληθυσμός μειώθηκε με τη Μεγάλη Μετανάστευση, από το 1965 έχει σημειωθεί μια αντίστροφη μετανάστευση μαύρων που επέστρεψαν στο νότο.Η πιο πρόσφατη μετανάστευση στον ύστερο 20ό αιώνα και στις αρχές του 21ου αιώνα τροφοδότησε νέες κοινότητες Ισπανόφωνων, συγκεκριμένα από την Κεντρική Αμερική, και Ασιάτες. Το 2010, το 7,9% των κατοίκων της Βιρτζίνια ήταν Ισπανόφωνοι, το 5,5% Ασιάτες, και το 0,9% Αμερικανοί Ινδιάνοι/Ιθαγενείς της Αλάσκα/Ιθαγενείς Χαβανέζοι/Νησιώτες του Ειρηνικού. Ο ισπανόφωνος πληθυσμός της πολιτείας αυξήθηκε κατά 92% από το 2000 μέχρι το 2010, με τα δύο τρίτα τους να μένουν στη Βόρεια Βιρτζίνια. Οι Ισπανόφωνοι στη Βιρτζίνια έχουν υψηλότερο διάμεσο οικογενειακό εισόδημα και εκπαιδευτική επιτυχία από ότι γενικά οι Ηνωμένες Πολιτείες ή ο πληθυσμός της Βιρτζίνια. Η Βόρεια Βιρτζίνια έχει επίσης σημαντικό πληθυσμό Βιετναμέζων Αμερικανών, των οποίων το μεγάλο κύμα μετανάστευσης ακολούθησε τον Πόλεμο του Βιετνάμ, και Κορεατών Αμερικανών, των οποίων η μετανάστευση έχει υπάρξει πιο πρόσφατη και προκλήθηκε εν μέρει από το ποιοτικό εκπαιδευτικό σύστημα. Η Φιλιππινοαμερικανική κοινότητα έχει περίπου 45.000 άτομα στην περιοχή Χάμπτον Ρόουντς, πολλά από τα οποία έχουν δεσμούς με το Αμερικανικό Ναυτικό και τις ένοπλες δυνάμεις.


=== Θρησκεία ===

Η Βιρτζίνια είναι κυρίως Χριστιανική και Προτεσταντική· οι Βαπτιστές είναι η μεγαλύτερη διακριτή ομάδα με 27% του πληθυσμού το 2008. Οι δογματικές ομάδες των Βαπτιστών στη Βιρτζίνια περιλαμβάνουν τη Γενική Ένωση Βαπτιστών της Βιρτζίνια, με περίπου 1.400 εκκλησίες-μέλη, που υποστηρίζει αμφότερες τη Συνέλευση Νότιων Βαπτιστών και τη μετριοπαθή Αδελφότητα Συνεργασίας Βαπτιστών· και τη Νότιοι Βαπτιστές Συντηρητικοί της Βιρτζίνια με περισσότερες από 500 εκκλησίες μέλη, η οποία υποστηρίζει τη Νότια Συνέλευση Βαπτιστών. Οι Ρωμαιοκαθολικοί είναι η δεύτερη μεγαλύτερη θρησκευτική ομάδα, και η ομάδα που αυξήθηκε περισσότερο τη δεκαετία του 1990. Η Ρωμαιοκαθολική Επισκοπή του Άρλινγκτον περιλαμβάνει μεγάλο μέρος μέρος των Καθολικών εκκλησιών της Βόρειας Βιρτζίνια, ενώ η Ρωμαιοκαθολική Επισκοπή του Ρίτσμοντ καλύπτει τα ανατολικά.

Η Διάσκεψη της Βιρτζίνια (Virginia Conference) είναι το περιφερειακό σώμα της Ενωμένης Εκκλησίας Μεθοδιστών και η Virginia Synod είναι υπεύθυνη για τα εκκλησιάσματα της Λουθηρανικής Εκκλησίας. Οι Πρεσβυτεριανοί, οι Πεντηκοστιανοί, οι Congregationalists, και οι Επισκοπαλιστές αποτελούσαν ξεχωριστά το 1–3% του πληθυσμού το 2011. Η Επισκοπαλική Επισκοπή της Βιρτζίνια, η Νότιας Βιρτζίνια, και της Νοτιοδυτικής Βιρτζίνια υποστηρίζουν τις διάφορες Επισκοπαλικές εκκλησίες.
Τον Νοέμβριο 2006, 15 συντηρητικές επισκοπαλικές εκκλησίες ψήφισαν τον διαχωρισμό τους από την Επισκοπή της Βιρτζίνια σχετικά με τη χειροτόνηση δηλωμένα ομοφυλόφιλων επισκόπων και τον κλήρο σε άλλες επισκοπές της Επισκοπαλικής Εκκλησίας· αυτές οι εκκλησίες συνεχίζουν να ισχυρίζονται ότι ανήκουν στην ευρύτερη Αγγλικανική κοινότητα μέσω άλλων σωμάτων εκτός των Ηνωμένων Πολιτειών. Αν και ο νόμος της Βιρτζίνια επιτρέπει στους ενορίτες να καθορίζουν τον προσανατολισμό της εκκλησίας τους, η επισκοπή διεκδικεί τα χαρακτηριστικά των αποσχιστικών εκκλησιών. Η επακόλουθη περίπτωση του νόμου ιδιοκτησίας είναι μια δοκιμή για τις Επισκοπαλικές εκκλησίες πανεθνικά.Μεταξύ άλλων θρησκειών, οι πιστοί της Εκκλησία του Ιησού Χριστού των Αγίων των Τελευταίων Ημερών αποτελούν περίπου το 1% του πληθυσμού, με 190 εκκλησιάσματα στη Βιρτζίνια το 2011. Το Φέρφαξ Στέισιον είναι η τοποθεσία του Βουδιστικού Ναού Ekoji, του σχολείου Jodo Shinshu, και του Ινδουιστικού Ναού Durga. Ενώ ο Εβραϊκός πληθυσμός της πολιτείας είναι μικρός, οι οργανωμένες Εβραϊκές τοποθεσίες ανάγονται στο 1789 με το Εκκλησίασμα Beth Ahabah. Οι Μουσουλμάνοι είναι μια αναπτυσσόμενη ομάδα σε όλη την Κοινοπολιτεία λόγω της μετανάστευσης. Οι μεγαεκκλησίες στην Κοινοπολιτεία περιλαμβάνουν την Thomas Road Baptist Church, την Immanuel Bible Church, και τη McLean Bible Church. Αρκετά Χριστιανικά πανεπιστήμια επίσης εδρεύουν στην πολιτεία, συμπεριλαμβανομένων των Regent University, Liberty University και Lynchburg College.


== Οικονομία ==

Ενώ η Βιρτζίνια είναι μια πολιτεία απασχόλησης κατά βούληση, η οικονομία της έχει πολλές πηγές εισοδήματος,όπως την τοπική και την ομοσπονδιακή κυβέρνηση, το στρατό, τον αγροτικό τομέα και τις επιχειρήσεις. Η Βιρτζίνια έχει 4,1 εκατομμύρια πολιτικούς υπαλλήλους, και το ένα τρίτο των θέσεων εργασίας είναι στον τομέα των υπηρεσιών. Η ανεργία στη Βιρτζίνια είναι μεταξύ των χαμηλότερων στη χώρα, σε επίπεδο 6,2%, σύμφωνα με στοιχεία του Δεκεμβρίου του 2011. Η δεύτερη μεγαλύτερη σε δημιουργία θέσεων εργασίας κωμόπολη στη χώρα είναι η Λήσμπεργκ, σύμφωνα με στοιχεία του 2011. Το ΑΕΠ της Βιρτζίνια ήταν $424 δισεκατομμύρια το 2010. Σύμφωνα με το Γραφείο Οικονομικής Ανάλυσης, η Βιρτζίνια ήταν η πολιτεία με τις περισσότερες κομητείες στις 100 πλουσιότερες κομητείες στις Ηνωμένες Πολιτείες βασισμένες στο διάμεσο εισόδημα το 2007. Η Βόρεια Βιρτζίνια είναι η περιοχή με το υψηλότερο εισόδημα στη Βιρτζίνια, έχοντας έξι από τις είκοσι κομητείες με το υψηλότερο εισόδημα στις Ηνωμένες Πολιτείες, περιλαμβανομένων των τριών υψηλότερων κατά το 2011. Σύμφωνα με το CNN Money Magazine η κωμόπολη με το υψηλότερο εισόδημα στη χώρα είναι η Γκρέιτ Φολς, για το 2011.Η Βιρτζίνια έχει την υψηλότερη συγκέντρωση τεχνολογικών εργαζομένων από κάθε πολιτεία. Τα τσιπς υπολογιστών έγιναν το εξαγωγικό προϊόν της πολιτείας με τα μεγαλύτερα έσοδα το 2006, υπερβαίνοντας τις παραδοσιακές υψηλότερες εξαγωγές τόσο άνθρακα όσο και καπνού. Η Βόρεια Βιρτζίνια, κάποτε θεωρούμενη ως η γαλακτοκομική πρωτεύουσα της πολιτείας, τώρα καλλιεργεί λογισμικό, τεχνολογία επικοινωνίας, και συμβουλευτικές εταιρείες, συγκεκριμένα στον Dulles Technology Corridor. Τα κέντρα δεδομένων της Βόρειας Βιρτζίνια τρεχόντως ευθύνονται για το 50% της διαδικτυακής κίνησης της χώρας, και έως το 2012 η Dominion Power εκτιμά ότι το 10% όλου του ηλεκτρισμού στη Βόρεια Βιρτζίνια θα χρησιμοποιείται από κέντρα δεδομένων. Οι Κομητείες Λάουντουν και Φαίρφαξ στη Βόρεια Βιρτζίνια έχουν το υψηλότερο και δεύτερο υψηλότερο διάμεσο οικογενειακό εισόδημα, αντίστοιχα, από όλες τις κομητείες στις Ηνωμένες Πολιτείες κατά το 2011.Οι εταιρείες της Βιρτζίνια έλαβαν το τέταρτο υψηλότερο ποσό χρηματοδότησης επιχειρησιακού κεφαλαίου στο πρώτο ήμισυ του 2011 μετά την Καλιφόρνια, τη Μασαχουσέτη, και τη Νέα Υόρκη. Το 2009, το Forbes Magazine ονόμασε τη Βιρτζίνια την καλύτερη πολιτεία στη χώρα γα τις επιχειρήσεις για τέταρτο έτος στη σειρά, ενώ το CNBC την ονόμασε κορυφαία πολιτεία για τις επιχειρήσεις το 2007, το 2009, και το 2011. Η Βιρτζίνια έχει 20 εταιρείες Fortune 500, κατατάσσοντας την πολιτεία όγδοη πανεθνικά.Η Βιρτζίνια έχει την υψηλότερη αμυντική δαπάνη κατά κεφαλή, παρέχοντας στην Κοινοπολιτεία 900.000 θέσεις εργασίας, και 10% των συνολικών των χρημάτων της ομοσπονδιακής προμήθειας δαπανάται στη Βιρτζίνια. η Βιρτζίνια έχει πάνω από 800,000 βετεράνους, περισσότερους από κάθε άλλη πολιτεία, και είναι δεύτερη μετά την Καλιφόρνια σε συνολικούς υπαλλήλους του Υπουργείου Άμυνας. Πολλοί κάτοικοι της Βιρτζίνια εργάζονται για τις ομοσπονδιακές υπηρεσίες στη Βόρεια Βιρτζίνια, που περιλαμβάνουν τη CIA και το Υπουργείο Άμυνας, καθώς και το National Science Foundation, την United States Geological Survey και το United States Patent and Trademark Office. Πολλοί άλλοι εργάζονται για κυβερνητικούς προμηθευτές, περιλαμβανομένων εταιρειών άμυνας και ασφάλειας, που έχουν πάνω από 15.000 ομοσπονδιακά συμβόλαια. Η περιοχή Χάμπτον Ρόουντς έχει την υψηλότερη συγκέντρωση στρατιωτικών βάσεων και εγκαταστάσεων από κάθε μητροπολιτική περιοχή στον κόσμο. Η μεγαλύτερη από τις βάσεις είναι ο Ναύσταθμος Νόρφοκ.


=== Γεωργία ===
Το 24% της γης χρησιμοποιείται για γεωργικές χρήσεις στη Βιρτζίνια. Το 2007, περίπου 357.000 θέσεις εργασίας της Βιρτζίνια υπήρχαν στη γεωργία, με πάνω από 47.000 φάρμες, κατά μέσον όρο 171 acres (0,27 mi2· 0,69 km2), σε μια συνολική αγροτική έκταση 8,1 εκατομμύρια acres (12.656 sq mi; 32.780 km2). Αν και η γεωργική δραστηριότητα έχει μειωθεί σημαντικά από το 1960 οπότε υπήρχαν οι διπλάσιες φάρμες, παραμένει η μεγαλύτερη μοναδική βιομηχανία στη Βιρτζίνια. Οι τομάτες ξεπέρασαν τη σόγια ως το αγροτικό προϊόν με τα περισσότερα έσοδαστη Βιρτζίνια το 2006, με τα φιστίκια και το σανό να καλλιεργούνται επίσης ως αγροτικά προϊόντα. Αν και δεν είναι πλέον το βασικό προϊόν, η Βιρτζίνια είναι ακόμη ο πέμπτος μεγαλύτερος παραγωγός καπνού πανεθνικά. Οι καλλιέργειες crassostria virginica, ενός είδος στρειδιού, είναι σημαντικό μέρος της οικονομίας του Κόλπου Τσέζαπικ, αλλά οι φθίνοντες πληθυσμοί στρειδιών λόγω ασθενειών, ρύπανσης και υπεραλίευσης έχουν μειώσει τις συγκομιδές. Τα οινοποιεία και οι αμπελώνες στο Northern Neck και κατά μήκος των Ορέων Μπλου Ριτζ επίσης έχουν αρχίσει να παράγουν εισόδημα και να προσελκύουν τουρίστες.


=== Φόροι ===
Η Βιρτζίνια εισπράττει προσωπικό φόρο εισοδήματος σε πέντε βάσεις του εισοδήματος, κυμαινόμενο από 3,0% μέχρι 5,75%. Το πολιτειακό επίπεδο του φόρου πωλήσεων και χρήσης είναι 4%, ενώ το ποσοστό φόρου στο φαγητό είναι 1,5%. Υπάρχει ένα επιπλέον 1% τοπικού φόρου, για ενα σύνολο 5% συνδυασμένου φόρου πωλήσεων στις περισσότερες αγορές στη Βιρτζίνια και 2,5% στα περισσότερα τρόφιμα. Ο φόρος ιδιοκτησίας της Βιρτζίνια ορίζεται και εισπράττεται σε επίπεδο τοπικής αυτοδιοίκησης και ποικίλει στην Κοινοπολιτεία. Η ακίνητη περιουσία φορολογείται επίσης σε τοπικό επίπεδο με βάση το 100% της αντικειμενικής αξίας της αγοράς. Η απτή προσωπική περιουσία φορολογείται επίσης σε τοπικό επίπεδο και βασίζεται σε ποσοστό ή ποσοστά του αρχικού κόστους.


== Πολιτισμός ==

Ο ιστορικός πολιτισμός της Βιρτζίνια εκλαϊκεύτηκε και εξαπλώθηκε στην Αμερική και τον Νότο από μορφές όπως ο Τζωρτζ Ουάσινγκτον, ο Τόμας Τζέφερσον, και ο Ρόμπερτ Λη. Τα σπίτια τους στη Βιρτζίνια αντιπροσωπεύουν τον τόπο γέννησης της Αμερικής και του Νότου. Η σύγχρονη κουλτούρα της Βιρτζίνια έχει πολλές πηγές, και είναι μέρος του πολιτισμού των Νότιων Ηνωμένων Πολιτειών. Το Smithsonian Institution διαιρεί τη Βιρτζίνια σε εννέα πολιτιστικές περιοχές. Η περιοχή Πίντμοντ είναι μία από τις πιο διάσημες για την ισχυρή επίδραση της διαλέκτου της στα Νοτιοαμερικανικά Αγγλικά. Ενώ πιο ομογενή Αμερικανικά Αγγλικά βρίσκονται στις αστικές περιοχές, διάφορες προφορές χρησιμοποιούνται επίσης, περιλαμβανομένης της προφοράς Τάιντγουοτερ, της προφοράς της Παλαιάς Βιρτζίνια, και της αναχρονιστικής Ελισαβετιανής της Νήσου Τάντζιερ.Η λογοτεχνία στη Βιρτζίνια συχνά αντιμετωπίζει το εκτεταμένο και συχνά προβληματικό παρελθόν της πολιτείας. Τα έργα της βραβευμένης με Βραβείο Πούλιτζερ Έλλεν Γκλάσγκοου συχνά ασχολούνταν με κοινωνικές ανισότητες και τον ρόλο των γυναικών στον πολιτισμό της. Ο συνομήλικος και στενός φίλος της Γκλάσγκοου έγραψε εκτενώς σχετικά με τη μεταβαλλόμενη θέση των ευγενών την περίοδο της Ανασυγκρότησης, και προκάλεσε τον ηθικό της κώδικα με το Jurgen, A Comedy of Justice. Ο Ουίλλιαμ Στάιρον προσέγγισε την ιστορία σε έργα όπως το The Confessions of Nat Turner και το Sophie's Choice. Ο Τομ Γουλφ περιστασιακά ασχολήθηκε με τη νότια κληρονομιά του σε μπεστσέλλερ όπως το I Am Charlotte Simmons. Η Βιρτζίνια επίσης ονομάζει έναν state Poet Laureate, ο οποίος τρεχόντως είναι ο Κέλλυ Τσέρρυ της Κομητεία Χάλιφαξ, ο οποίος θα υπηρετήσει μέχρι το 2012.Εκτός της γενικής κουζίνας των Νότιων Ηνωμένων Πολιτειών, η Βιρτζίνια διατηρεί τις δικές της διακριτές παραδόσεις. Ο οίνος της Βιρτζίνια παρασκευάζεται σε πολλά σημεία της πολιτείας. Το Smithfield ham, μερικές φορές καλούμενο "Virginia ham", είναι ένα είδος country ham που προστατεύεται από πολιτειακό νόμο, και μπορεί να παραχθεί μόνο στην κωμόπολη του Σμίθφιλντ. Τα έπιπλα της Βιρτζίνια και η αρχιτεκτονική της είναι τυπικά της Αμερικανικής αποικιακής αρχιτεκτονικής. ο Τόμας Τζέφερσον και πολλοί από τους πρώτους ηγέτες της πολιτείας ευνοούσαν το νεοκλασικό στυλ, οδηγώντας στη χρήση της για σημαντικά πολιτειακά κτίρια. Οι Pennsylvania Dutch και το στυλ τους είναι ορατά σε μέρη της πολιτείας.


=== Καλές και εικαστικές τέχνες ===
Βλέπε επίσης: Μουσική της Βιρτζίνια

Αν και πλούσια σε πολιτισμική κληρονομιά, η Βιρτζίνια κατατάσσεται κοντά στη βάση των πολιτειών των ΗΠΑ όσον αφορά τη δημόσια δαπάνη για τις τέχνες, με σχεδόν το ήμισυ του εθνικού μέσου όρου. Η πολιτειακή κυβέρνηση χρηματοδοτεί κάποια ινστιτούτα, περιλαμβανομένου του Μουσείου καλών Τεχνών της Βιρτζίνια και του Μουσείου Επιστημών της Βιρτζίνια. Άλλα μουσεία είναι το δημοφιλές Steven F. Udvar-Hazy Center του National Air and Space Museum και το Μουσείο Τέχνης Chrysler. Εκτός από αυτά τα σημεία, πολλά υπαίθρια μουσεία βρίσκονται στην Κοινοπολιτεία, όπως το Colonial Williamsburg, το Frontier Culture Museum, και διάφορα ιστορικά πεδία μαχών. Το Virginia Foundation for the Humanities εργάζεται για να βελτιώσει την πολιτική, πολιτισμική και πνευματική ζωή της Κοινοπολιτείας.Θέατρα και χώροι εκδηλώσεων στην Κοινοπολιτεία βρίσκονται και στις πόλεις και στα προάστια. Το Wolf Trap National Park for the Performing Arts βρίσκεται στη Βιέννα και είναι το μόνο εθνικό πάρκο με σκοπό να χρησιμοποιηθεί ως κέντρο τεχνών του θεάματος. Το Harrison Opera House, στο Νόρφοκ, είναι η έδρα της Virginia Opera. Η Virginia Symphony Orchestra λειτουργεί μέσα και γύρω από το Χάμπτον Ρόουντς.
Resident and touring theater troupes operate from the American Shakespeare Center in Staunton. Το Barter Theatre στο Άμπινγκντον κέρδισε το πρώτο στην ιστορία Regional Theatre Tony Award το 1948, ενώ το Signature Theatre στο Άρλινγκτον το κέρδισε το 2009. Υπάρχει επίσης ένα Παιδικό Θέατρο της Βιρτζίνια (Children's Theater of Virginia), το Theatre IV, το οποίο είναι ο δεύτερος μεγαλύτερος περιοδεύων θίασο σε εθνικό επίπεδο. Η Βιρτζίνια έχει αναδείξει πολλούς βραβευμένους παραδοσιακούς μουσικούς καλλιτέχνες και διεθνώς επιτυχημένες μουσικές εκδηλώσεις, καθώς και ηθοποιούς του Hollywood. Σημαντικά σημεία εκδηλώσεων είναι το The Birchmere, το Landmark Theater, και το Jiffy Lube Live.


=== Φεστιβάλ ===

Πολλές κομητείες και τοποθεσίες διοργανώνουν county fairs και φεστιβάλ. Το Virginia State Fair διεξάγεται στο Meadow Event Park κάθε Σεπτέμβριο. Επίσης τον Σεπτέμβριο είναι το Neptune Festival στη Βιρτζίνια Μπιτς, στο οποίο εορτάζονται η πόλη, η προκυμαία, και τοπικοί καλλιτέχνες. Το Norfolk's Harborfest, τον Ιούνιο, περιλαμβάνει αγώνες σκαφών και air shows. Η Κομητεία Φέρφαξ επίσης υποστηρίζει το Celebrate Fairfax! με παραστάσεις λαϊκής και παραδοσιακής μουσικής. Η Wolf Trap φιλοξενεί την Wolf Trap Opera Company, η οποία διεξάγει ένα φεστιβάλ όπερας κάθε καλοκαίρι. Κάθε Σεπτέμβριο, οι Bay Days εορτάζουν τον Chesapeake Bay καθώς και την 400ετή ιστορία του Χάμπτον από το 1610, και η Κομητεία Νήσος Ουάιτ διεξάγει επίσης ένα Κομητειακό Φεστιβάλ τη δεύτερη εβδομάδα του Σεπτεμβρίου. Και τα δύο περιλαμβάνουν ζωντανές μουσικές παραστάσεις, και άλλα μοναδικά γεγονότα.
Στο Eastern Shore του Τσινκότιγκ το ετήσιο Pony Swim & Auction of feral Chincoteague ponies στο τέλος Ιουλίου είναι μια μοναδική τοπική παράδοση που επεκτείνεται σε ένα καρναβάλι διάρκειας μιας εβδομάδας. Το Shenandoah Apple Blossom Festival είναι ένα εξαήμερο φεστιβάλ που διεξάγεται ετησίως στο Ουίντσεστερ το οποίο περιλαμβάνει παρελάσεις και κονσέρτα bluegrass. Το Old Time Fiddlers' Convention στο Γκάλαξ, που άρχισε το 1935, είναι ένα από τα παλαιότερα και μεγαλύτερα γεγονότα παγκοσμίως. Δύο σημαντικά κινηματογραφικά φεστιβάλ, το Virginia Film Festival και το VCU French Film Festival, διεξάγονται ετησίως στη Σάρλοτσβιλ και το Ρίτσμοντ, αντίστοιχα.


== Media ==

Η περιοχή του Hampton Roads είναι η 43η μεγαλύτερη media market στις Ηνωμένες Πολιτείες σύμφωνα με τη Nielsen Media Research, ενώ η περιοχή Richmond-Petersburg είναι 57η και η Ροάνοκ-Λύντσμπουργκ είναι 66η κατά το 2010. Η Βόρεια Βιρτζίνια είναι μέρος της πολύ μεγαλύτερης media market της Ουάσινγκτον (Π.Κ.).
Υπάρχουν 36 τηλεοπτικοί σταθμοί στη Βιρτζίνια, που αντιπροσωπεύουν κάθε μεγάλο δίκτυο των ΗΠΑ, μέρος των 42 σταθμών που εξυπηρετούν τους τηλεθεατές της Βιρτζίνια. Περισσότεροι από 720 ραδιοφωνικοί σταθμοί FM εγκεκριμένοι από την FCC εκπέμπουν στη Βιρτζίνια, με περίπου 300 τέτοιους σταθμούς AM. Η εθνικής εμβέλειας Public Broadcasting Service (PBS) βρίσκεται στο Άρλινγκτον. Ανεξάρτητοι συνεργάτες της PBS υπάρχουν σε όλη τη Βιρτζίνια, και ο σταθμός του Άρλινγκτον WETA-TV, μέλος της PBS, παράγει προγράμματα όπως το PBS NewsHour και την Washington Week.
Οι πλέον κυκλοφορούσες τοπικές εφημερίδες στην Κοινοπολιτεία είναι η The Virginian-Pilot του Νόρφοκ (156.968 ημερήσιοι συνδρομητές), η Richmond Times-Dispatch (118.489), η The Roanoke Times (75.740), και η Newport News' Daily Press του Νιούπορτ Νιους (63.366), κατά το 2010. Πολλές εφημερίδες της Ουάσινγκτον (Π.Κ.) έχουν την έδρα τους στη Βόρεια Βιρτζίνια, όπως η The Washington Examiner και η Politico. Η εφημερίδα με τη μεγαλύτερη κυκλοφορία στη χώρα, η USA Today, με 1,83 εκατομμύρια ημερήσιους συνδρομητές, εδρεύει στο ΜακΛην. Εκτός από τις παραδοσιακές μορφές media, η Βιρτζίνια είναι η βάση εταιρειών τηλεπικοινωνιών όπως η Voxant και η XO Communications. Στη Βόρεια Βιρτζίνια, η The Washington Post είναι η κυρίαρχη εφημερίδα, αφού η Βόρεια Βιρτζίνια βρίσκεται στη μητροπολιτική περιοχή της Ουάσινγκτον (Π.Κ.).


== Εκπαίδευση ==

Το εκπαιδευτικό σύστημα κατατάσσεται μόνιμα στις δέκα κορυφαίες πολιτείες στην Εθνική Αξιολόγηση Εκπαιδευτικής Προόδου του Υπουργείου εκπαίδευσης των ΗΠΑ, με τους μαθητές της Βιρτζίνια να έχουν επιδόσεις μεγαλύτερες του μέσου όρου σε όλα τα μαθήματα και τις βαθμίδες που εξετάσθηκαν. Η αναφορά Quality Counts του 2011 κατέταξε την εκπαίδευση K–12 της Βιρτζίνια ως τέταρτη καλύτερη στη χώρα. Όλες οι σχολικές διαιρέσεις πρέπει να πληρούν τις εκπαιδευτικές προδιαγραφές που ορίζονται από το Τμήμα Εκπαίδευσης της Βιρτζίνια, το οποίο διατηρεί το καθεστώς αξιολόγησης και διαπίστευσης που είναι γνωστό ως Standards of Learning για να διασφαλιστεί η υποχρέωση λογοδοσίας τους. Το 2010, το 85% των μαθητών μέσης εκπαίδευσης αποφοίτησε έγκαιρα μετά από τέσσερα έτη. Μεταξύ 2000 και 2008, οι σχολικές εγγραφές αυξήθηκαν κατά 5%, και ο αριθμός των δασκάλων κατά 21%.Τα δημόσια σχολεία Κ–12 στη Βιρτζίνια γενικά λειτουργούν υπό τς κομητείες και τις πόλεις, και όχι υπό την πολιτεία. Τον Απρίλιο 2011, συνολικά 1.267.063 μαθητές ήταν εγγεγραμμένοι σε 1.873 τοπικά και περιφερειακά σχολεία στην Κοινοπολιτεία, περιλαμβανομένων τριών charter schools, και επιπλέον 109 κέντρα εναλλακτικής και ειδικής εκπαίδευσης σε 132 σχολικές διαιρέσεις. Εκτός από τα γενικά δημόσια σχολεία στη Βιρτζίνια, υπάρχουν Governor's Schools και επιλεκτικά magnet schools. Τα Governor's Schools είναι ένα σύνολο περισσότερων από 40 περιφερειακών σχολείων μέσης εκπαίδευσης και θερινών προγραμμάτων που στοχεύουν στους χαρισματικούς μαθητές. Το Συμβούλιο της Βιρτζίνια για την Ιδιωτική Εκπαίδευση (Virginia Council for Private Education) επιβλέπει τη διευθέτηση των 320 πολιτειακά διαπιστευμένων και 130 μη διαπιστευμένων ιδιωτικών σχολείων. 24.682 επιπλέον μαθητές λαμβάνουν εκπαίδευση στο σπίτι (homeschooling).Όσον αφορά το 2011, υπάρχουν 176 κολέγια και πανεπιστήμια στη Βιρτζίνια. Στην κατάταξη του U.S. News and World Report για τα δημόσια κολέγια, το University of Virginia είναι δεύτερο και το The College of William & Mary είναι έκτο. Το Virginia Commonwealth University κατατάσσεται στην κορυφή public graduate school in fine arts, ενώ το James Madison University έχει αναγνωριστεί ως το κορυφαίο περιφερειακό δημόσιο πρόγραμμα για master στο Νότο από το 1993. Το Virginia Military Institute είναι το παλαιότερο πολιτειακό στρατιωτικό κολέγιο και ένα κατατασσόμενο στην κορυφή liberal arts college. Το George Mason University είναι το μεγαλύτερο πανεπιστήμιο στη Βιρτζίνια με πάνω από 32.000 φοιτητές. Το Virginia Tech και το Virginia State University είναι τα μεγαλύτερα land-grant universities. Η Βιρτζίνια επίσης λειτουργεί 23 κοινοτικά κολέγια σε 40 πανεπιστημιουπόλεις που εξυπηρετούν πάνω από 260.000 φοιτητές. Υπάρχουν 129 ιδιωτικά ιδρύματα, περιλαμβανομένου του Washington and Lee University, του Randolph-Macon College, του Hampden–Sydney College, του Emory & Henry College, τουRoanoke College, και του University of Richmond.


== Υγεία ==

Η Βιρτζίνια έχει ένα μεικτό ρεκόρ υγείας, και κατατάσσεται ως η 22η γενικά υγιέστερη πολιτεία σύμφωνα με την Κατάταξη Υγείας του Ενωμένου Ιδρύματος Υγείας (United Health Foundation). Η Βιρτζίνια επίσης κατατάσσεται 21η μεταξύ των πολιτειών στον ρυθμό πρόωρων θανάτων, 7.104 ανά 100.000. Το 2008, η Βιρτζίνια έφθασε στο χαμηλότερο από ποτέ επίπεδο βρεφικής θνησιμότητας, με 6,7 θανάτους ανά 1.000. Υπάρχουν όμως κοινωνικές και φυλετικές ανισότητες. Οι πρόωροι θάνατοι των Αφροαμερικανών υπερβαίνουν τους αντίστοιχους των λευκών κατά 27,9%, ενώ το 12,7% των πολιτών στερούνται ασφάλισης υγείας. Σύμφωνα με την έρευνα του Κέντρου Ελέγχου και Πρόληψης Ασθενειών του 2009, το 25,5% των κατοίκων της Βιρτζίνια είναι παχύσαρκοι και το 35,1% είναι υπέρβαροι. Το 78,1% των κατοίκων ισχυρίζονται ότι έχουν ασκηθεί άπαξ τους τελευταίους τρεις μήνες. Περίπου 30% των κατοίκων της Βιρτζίνια μεταξύ 10 και 17 ετών είναι υπέρβαροι ή παχύσαρκοι. Η Πολιτεία απαγόρευσε το κάπνισμα σε μπαρ και εστιατόρια τον Ιανουάριο του 2010. 19% του πληθυσμού είναι καπνιστές.
Υπάρχουν 89 νοσοκομεία στη Βιρτζίνια στη λίστα του Τμήματος Υγείας και Ανθρωπίνων Υπηρεσιών των ΗΠΑ. Αξιοσημείωτα παραδείγματα είναι το Inova Fairfax Hospital, το μεγαλύτερο νοσοκομείο στη Μητροπολιτική Περιοχή της Ουάσινγκτον, και το VCU Medical Center, που βρίσκεται στο ιατρική πανεπιστημιούπολη του Virginia Commonwealth University. Το University of Virginia Medical Center, μέρος του University of Virginia Health System, είναι υψηλά στην κατάταξη στην ενδοκρινολογία σύμφωνα με την U.S.News & World Report. Το Sentara Norfolk General Hospital, μέρος του βασισμένου στο Hampton Roads Sentara Health System και διδακτικό ινστιτούτο του Eastern Virginia Medical School, ήταν ο τόπος της πρώτης επιτυχούς γέννησης με εξωσωματική γονιμοποίηση. Η Βιρτζίνια έχει μια αναλογία 124 ιατρών πρώτων βοηθειών ανά 10.000 κατοίκους, που είναι η 13η πιο υψηλή εθνικά. Η Βιρτζίνια ήταν μία από τις πέντε πολιτείες που έλαβαν άριστο σκορ στην ετοιμότητα καταστροφών σύμφωνα με μια αναφορά του 2008 από την Trust for America's Health, βασισμένη σε κριτήρια όπως ο εντοπισμός παθογόνων και η διανομή εμβολίων και ιατρικών προμηθειών.


== Μεταφορές ==

Λόγω του νόμου Byrd Road Act του 1932, η πολιτειακή κυβέρνηση ελέγχει τους περισσότερους δρόμους της Βιρτζίνια, αντί για μία τοπική κομητειακή αρχή όπως συνηθίζεται σε άλλες πολιτείες. Το 2011, το Υπουργείο Μεταφορών της Βιρτζίνια κατείχε και λειτουργούσε 57.867 mi (93.128 km) από τα συνολικά 70.105 mi (112.823 km) δρόμων στην πολιτεία, κάνοντάς το το τρίτο μεγαλύτερο πολιτειακό σύστημα αυτοκινητοδρόμων στις Ηνωμένες Πολιτείες. Αν και η Μητροπολιτική Περιοχή Ουάσινγκτον, η οποία περιλαμβάνει τη Βόρεια Βιρτζίνια, έχει τη δεύτερη χειρότερη κυκλοφοριακή συμφόρηση στη χώρα, η Βιρτζίνια ως σύνολο έχει την 21η πιο χαμηλή συμφόρηση και ο μέσος χρόνος μετάβασης είναι 26,9 λεπτά.Η Βιρτζίνια έχει την σιδηροδρομική υπηρεσία επιβατών Amtrak κατά μήκος πολλών διαδρόμων, και η Virginia Railway Express (VRE) διατηρεί δύο γραμμές εισιτηρίων διαρκείας μέσα στην Ουάσινγκτον, Π.Κ. από το Φρέντερικσμπεργκ και το Μανάσσας. Η VRE είναι μία από τις ταχύτερα αναπτυσσόμενες σιδηροδρομικές υπηρεσίες εισιτηρίων διαρκείας, διαχειριζόμενη σχεδόν 20.000 επιβάτες την ημέρα. Το σύστημα ταχείας μεταφοράς της Washington Metro εξυπηρετεί τη Βόρεια Βιρτζίνια δυτικά μέχρι τις κοινότητες κατά μήκος του I-66 στην κομητεία Φέρφαξ, με σχέδια επέκτασης έως το Τάισονς Κόρνερ μέχρι το 2013, και την Κομητεία Λούντουν μέχρι το 2017. Μεγάλοι σιδηρόδρομοι φορτίων είναι ο Norfolk Southern και ο CSX Transportation. Τα υπεραστικά λεωφορεία περιλαμβάνουν τη Fairfax Connector και τη Shenandoah Valley Commuter Bus. Το Υπουργείο Μεταφορών της Βιρτζίνια λειτουργεί αρκετά δωρεάν πορθμεία όλη τη Βιρτζίνια, με πιο αξιοσημείωτο το πορθμείο Jamestown-Scotland το οποίο διασχίζει τον Ποταμό Τζέιμς στην Κομητεία Σούρρυ.Η Βιρτζίνια έχει πέντε μεγάλα αεροδρόμια: το Washington Dulles International που διαχειρίζεται πάνω από 23 εκατομμύρια επιβάτες ανά έτος, το Reagan Washington National, το Norfolk International που εξυπηρετεί την περιοχή Hampton Roads, το Richmond International, και το Newport News/Williamsburg International Airport. Αρκετά άλλα αεροδρόμια προσφέρουν περιορισμένες υπηρεσίες επιβατών, και εξήντα έξι δημόσια αεροδρόμια εξυπηρετούν τις αεροπορικές ανάγκες της πολιτείας. Τα κύρια λιμάνια της Virginia Port Authority είναι εκείνα στο Χάμπτον Ρόουντς, τα οποία μετέφεραν 16,080,984 τόνους συμπαγών εμπορευμάτων το 2007, το έκτο μεγαλύτερο φορτίο στους λιμένες των Ηνωμένων Πολιτειών. Η Ανατολική Ακτή της Βιρτζίνια είναι η τοποθεσία της Wallops Flight Facility, ένα κέντρο δοκιμής πυραύλων που ανήκει στη NASA, και της Mid-Atlantic Regional Spaceport, ενός εμπορικού διαστημικού λιμένα. Ο διαστημικός τουρισμός επίσης προσφέρεται μέσω της Space Adventures με βάση τη Βιέννα.


== Νόμοι και κυβέρνηση ==

Στην αποικιακή Βιρτζίνια, ελεύθεροι άνδρες εξέλεγαν την κάτω βουλή του νομοθετικού σώματος, που λέγεται Βουλή των Παρέδρων, η οποία μαζί με το Συμβούλιο του Κυβερνήτη, συνέθεταν τη «Γενική Συνέλευση». Ιδρυμένη το 1619, η Γενική Συνέλευση της Βιρτζίνια υπάρχει ακόμη ως το παλαιότερο νομοθετικό σώμα στο Δυτικό Ημισφαίριο. Η σύγχρονη κυβέρνηση βαθμολογείται από το Pew Center on the States με A− όσον αφορά την απόδοση, την αποτελεσματικότητα, και την υποδομή. Αυτή είναι η δεύτερη φορά που η Βιρτζίνια έλαβε τον υψηλότερο βαθμό στη χώρα, τον οποίο μοιράζεται με δύο άλλους.Από το 1971, η κυβέρνηση λειτουργεί υπό το έβδομο Σύνταγμα της Βιρτζίνια, το οποίο προνοεί για ένα ισχυρό νομοθετικό σώμα και ένα ενοποιημένο δικαστικό σύστημα. Παρόμοια με την ομοσπονδιακή δομή, η κυβέρνηση διαιρείται σε τρεις κλάδους: νομοθετικό, εκτελεστικό, και δικαστικό. Το νομοθετικό σώμα είναι η Γενική Συνέλευση, ένα διθάλαμο σώμα του οποίου η 100μελής Βουλή των Αντιπροσώπων και η 40-μελής Γερουσία γράφουν τους νόμους για την Κοινοπολιτεία. Η Συνέλευση είναι ισχυρότερη από την εκτελεστική, καθώς επιλέγει δικαστές. Ο Κυβερνήτης και ο Αναπληρωτής Κυβερνήτης εκλέγονται κάθε τέσσερα χρόνια σε ξεχωριστές εκλογές. Οι εν ενεργεία κυβερνήτες δεν μπορούν να διεκδικήσουν επανεκλογή, όμως ο Αναπληρωτής Κυβερνήτης και ο Υπουργός Δικαιοσύνης μπορεί, και οι κυβερνήτες μπορούν να υπηρετήσουν μη συνεχόμενες θητείες. Το δικαστικό σύστημα, το παλαιότερο στην Αμερική, αποτελείται από μια ιεραρχία από το Ανώτατο Δικαστήριο της Βιρτζίνια και το Εφετείο της Βιρτζίνια στα κατώτερα δικαστήρια γενικής περιφέρειας και τα περιφερειακά δικαστήρια.Ο Κώδικας της Βιρτζίνια είναι ο θεσμικός νόμος, και αποτελείται από την κωδικοποιημένη νομοθεσία της Γενικής Συνέλευσης. Η Πολιτειακή Αστυνομία της Βιρτζίνια είναι η μεγαλύτερη υπηρεσία επιβολής του νόμου στη Βιρτζίνια. Η Αστυνομία του Καπιτωλίου της Βιρτζίνια είναι το παλαιότερο αστυνομικό τμήμα στις Ηνωμένες Πολιτείες. Η Εθνική Φρουρά της Βιρτζίνια αποτελείται από 7.500 στρατιώτες στην Εθνική Φρουρά Στρατού της Βιρτζίνια και 1.200 ιπτάμενους στην Εθνική Αεροπορική Φρουρά της Βιρτζίνια. Από την επαναφορά της θανατικής ποινής στη Βιρτζίνια το 1982, 107 άνθρωποι έχουν εκτελεσθεί, ο δεύτερος υψηλότερος αριθμός στο έθνος. Το «συνολικό εγκληματικό ρίσκο» είναι 28% χαμηλότερο από τον εθνικό μέσο όρο. Από τότε που η Βιρτζίνια τερμάτισε την προσωρινή αποφυλάκιση υπό επιτήρηση των φυλακισμένων το 1995, ο ρυθμός υποτροπής έχει μειωθεί σε 28,3%, μεταξύ των χαμηλότερων στο έθνος.


== Πολιτικά ==

Βλέπε επίσης:Δύναμη των πολιτικών κομμάτων στη Βιρτζίνια

Κατά τη διάρκεια του 20ου αιώνα, η Βιρτζίνια μετατράπηκε από μια ευρέως αγροτική, πολιτικά Νότια και συντηρητική πολιτεία σε μια πιο αστικοποιημένη, πλουραλιστική, και με πολιτικά ήπιο περιβάλλον. Μέχρι τη δεκαετία του 1970, η Βιρτζίνια ήταν μια φυλετικά διαχωρισμένη μονοκομματική πολιτεία κυριαρχούμενη από την Οργάνωση Μπερντ. Η ιστορική επιρροή της δουλείας στην πολιτεία περιθωριοποίησε αποτελεσματικά τους Αφροαμερικανούς μέχρι μετά την ψήφιση της νομοθεσίας των πολιτικών δικαιωμάτων στα μέσα της δεκαετίας του 1960. Η απόδοση του εκλογικού δικαιώματος και η μετανάστευση άλλων ομάδων, ειδικά Ισπανόφωνων, έχουν προσδώσει αυξανόμενη σημασία στην ψήφο των μειονοτήτων. Οι περιφερειακές διαφορές παίζουν έναν μεγάλο ρόλο στα πολιτικά της Βιρτζίνια. Οι αγροτικές νότιες και δυτικές περιοχές αύξησαν αρκετά την υποστήριξή τους προς το Ρεπουμπλικανικό Κόμμα σε ανταπόκριση της «νότιας στρατηγικής» του, ενώ οι αστικές και οι αναπτυσσόμενες προαστιακές περιοχές, περιλαμβανομένης της Βόρειας Βιρτζίνια, αποτελούν τη βάση του Δημοκρατικού Κόμματος. Η Δημοκρατική υποστήριξη επίσης παραμένει σε επηρεαζόμενα από τα συνδικάτα μέρη της Νότιας Βιρτζίνια, κολεγιουπόλεις όπως η Σάρλοτσβιλ και η Μπλάκσμπεργκ, και η νοτιοανατολική Ζώνη των Μαύρων.

Η κομματική επιρροή στη Βιρτζίνια είναι επίσης ρευστή. Στις πολιτειακές εκλογές του 2007, οι Δημοκρατικοί ανέκτησαν τον έλεγχο της Πολιτειακής Γερουσίας και μείωσαν τη Ρεπουμπλικανική πλειοψηφία στη Βουλή των Αντιπροσώπων σε οκτώ έδρες. Ακόμη οι εκλογές του 2009 κατέληξαν στην εκλογή του Ρεπουμπλικανού Ρόμπερτ ΜακΝτόνελ ως κυβερνήτη με διαφορά 17 μονάδων, την εκλογή ενός Ρεπουμπλικανού Αναπληρωτή Κυβερνήτη και Υπουργού Δικαιοσύνης, καθώς και σε Ρεπουμπλικανικά κέρδη έξι εδρών στη Βουλή των Αντιπροσώπων. Το 2011, η Ρεπουμπλικανική παράταξη πήρε τα δύο τρίτα των εδρών στη Βουλή των Αντιπροσώπων, και την πλειοψηφία της Γερουσίας με τη στήριξη του Αναπληρωτή Κυβερνήτη Μπιλ Μπόλινγκ ως τον διαιτητή των ισοψηφιών.
Μετά τις εκλογές του 2013 εκλέχθηκε Κυβερνήτης με διαφορά τριών ποσοστιαίων μονάδων ο Δημοκρατικός Τέρι ΜακΌλιφ και ο Δημοκρατικός Ραλφ Νόρθαμ εκλέχθηκε Αναπληρωτής Κυβερνήτης με διψήφια διαφορά από τον αντίπαλό του. Ακόμη, ένας ακόμα Δημοκρατικός, ο Μαρκ Χέρινγκ έγινε ο πρώτος εκλεγμένος Γενικός Εισαγγελέας της Βιρτζίνια που ανήκει στο Δημοκρατικό Κόμμα, μετά τη Μέρι Σου Τέρι, μετά από δύο δεκαετίες. Οι Ρεπουμπλικανοί όμως διατήρησαν την υπερπλειοψηφία τους (67-33) στη Βουλή των Αντιπροσώπων.
Οι περίοδοι των πολιτειακών εκλογών παραδοσιακά αρχίζουν με την ετήσια εκδήλωση Shad Planking στο Γουέικφιλντ.Στις ομοσπονδιακές εκλογές από το 2006, αμφότερα τα κόμματα έχουν επιτυχίες. Στις εκλογές της Γερουσίας το 2006, ο Δημοκρατικός Τζιμ Γουέμπ κέρδισε με μια φιλολαϊκή πλατφόρμα επί του ρεπουμπλικανού κατόχου του αξιώματος μετά από μια πολύ στενή αναμέτρηση. Το κόμμα πήρε και τις δύο έδρες της Γερουσίας των ΗΠΑ με την εκλογή του πρώην Κυβερνήτη Μαρκ Γουόρνερ για να αντικαταστήσει τον αποσυρόμενο Ρεπουμπλικανό Τζον Γουόρνερ. Η Βιρτζίνια, που έχει 13 εκλεκτορικές ψήφους, κερδήθηκε από τον Δημοκρατικό Μπάρακ Ομπάμα το 2008 και το 2012, αφότου είχε υποστηρίξει τους Ρεπουμπλικανούς υποψηφίους στις προηγούμενες δέκα προεδρικές εκλογές. Στις εκλογές του 2010, οι Ρεπουμπλικανοί κέρδισαν τρεις έδρες της Βουλής από τους Δημοκρατικούς. Από τις 11 έδρες της πολιτείας στη Βουλή των Αντιπροσώπων των ΗΠΑ, οι Ρεπουμπλικανοί κατέχουν επτά και οι Δημοκρατικοί τέσσερις μετά τις εκλογές του 2016. Η Βιρτζίνια μπορεί να θεωρηθεί «αμφιταλαντευόμενη πολιτεία» σε μελλοντικές προεδρικές εκλογές.


== Αθλητισμός ==
Βλέπε επίσης:Κατάλογος επαγγελματικών αθλητικών ομάδων στη Βιρτζίνια

Η Βιρτζίνια είναι η πολυπληθέστερη πολιτεία των ΗΠΑ χωρίς προνόμια major professional sports league. Οι λόγοι γι' αυτό περιλαμβάνουν την έλλειψη οποιασδήποτε κυρίαρχης πόλης ή αγοράς μέσα στην πολιτεία, τις ευρισκόμενες σε μικρή απόσταση ομάδες της Ουάσινγκτον (Π.Κ.) και της Βόρειας Καρολίνα, και την απροθυμία να χρηματοδοτηθούν με δημόσιους πόρους τα στάδια. Η Βιρτζίνια έχει αρκετούς ελάσσονες συλλόγους, ειδικά στο μπέιζμπολ και το ποδόσφαιρο, και οι Virginia Destroyers είναι πρωταθλητές του 2011 στην United Football League. Επιπλέον, οι Washington Redskins έχουν το Redskins Park, την έδρα τους και εκπαιδευτική τους εγκατάσταση στο Άσμπερν και οι Washington Capitals εκπαιδεύονται στο Kettler Capitals Iceplex στ Μπάλστον. Η Βιρτζίνια έχει εγκαταστάσεις επαγγελματικού γκολφ διαμετρήματος περιλαμβανομένου του γηπέδου Greg Norman στο Lansdowne Resort και στο Kingsmill Resort, έδρα του Michelob ULTRA Open. Το NASCAR τρεχόντως σχεδιάζει αγώνες Sprint Cup σε δύο πίστες στη Βιρτζίνια: τη Martinsville Speedway και τη Richmond International Raceway. Τωρινοί οδηγοί της Βιρτζίνια είναι μεταξύ άλλων οι Τζεφ Μπάρτον, Ντέννυ Χάμλιν, και Έλλιοτ Σάντλερ.Οι Washington Nationals και οι Baltimore Orioles επίσης αναμεταδίδονται στην πολιτεία μέσω του MASN. Όταν οι New York Mets τερμάτισαν τη μακροχρόνια σχέση τους με τους Norfolk Tides το 2007, οι Orioles υιοθέτησαν τον μικρό σύλλογο ως κορυφαίο συνεργαζόμενο σύλλογο κατηγορίας ΑΑΑ. Οι San Francisco Giants (ομάδα AA), οι Richmond Flying Squirrels, άρχισαν να παίζουν στο The Diamond το 2010, αντικαθιστώνας τους Richmond Braves που είχαν ΑΑΑ, οι οποίοι αναπροσαρμόσθηκαν μετά το 2008. Επιπλέον, οι Nationals, οι Boston Red Sox, οι Seattle Mariners, οι Chicago White Sox, και οι Atlanta Braves επίσης έχουν αθλητικές ακαδημίες νέων ταλέντωνs μονού Α και επιπέδου Rookie στη Βιρτζίνια.Η Βιρτζίνια δεν επιτρέπει πολιτειακές πιστώσεις να χρησιμοποιούνται είτε για λειτουργικούς είτε για κεφαλαίες δαπάνες για τον διακολεγιακό στίβο. Μολονότι, αμφότεροι οι Virginia Cavaliers και οι Virginia Tech Hokies έχουν μπορέσει να τοποθετήσουν ανταγωνιστικές ομάδες στην Atlantic Coast Conference και να διατηρούν σύγχρονες εγκαταστάσεις. Η αντιπαλότητά τους ακολουθείται σε πολιτειακό επίπεδο. Αρκετά άλλα πανεπιστήμια διαγωνίζονται στο NCAA Division I, συγκεκριμένα στην Colonial Athletic Association. Τρεις ιστορικά μαύρα σχολεία διαγωνίζονται στην Division II Central Intercollegiate Athletic Association, και δύο άλλες διαγωνίζονται στην Division I Mid-Eastern Athletic Conference. Αρκετές μικρότερες σχολές διαγωνίζονται στην Old Dominion Athletic Conference και στην USA South Athletic Conference της NCAA Division III. Η NCAA τρέχοντος διεξάγει τα Division III πρωταθλήματα στο ποδόσφαιρο, στην ανδρική καλαθοσφαίριση, την πετοσφαίριση και το σόφτμπολ στο Σάλεμ.


== Πολιτειακά σύμβολα ==

Το πολιτειακό ψευδώνυμο είναι το παλαιότερο σύμβολο, αν και ποτέ δεν έχει επισημοποιηθεί με νόμο. Η Βιρτζίνια έλαβε τον τίτλο "Dominion" από τον Βασιλιά Κάρολο Β' της Αγγλίας την περίοδο της Παλινόρθωσης, επειδή είχε παραμείνει πιστή στο στέμμα κατά τον Αγγλικό Εμφύλιο Πόλεμο, και το τωρινό της παρωνύμιο, "Old Dominion", είναι μια αναφορά σε αυτόν τον τίτλο.


== Παραπομπές ==


== Βιβλιογραφία ==
Abrams, Ann Uhry (1999). The pilgrims and Pocahontas: rival myths of American origin. Boulder, CO: Westview Press. ISBN 0-8133-3497-7. 
Accordino, John J. (2000). Captives of the Cold War Economy. Westport, CT: Greenwood Publishing Group. ISBN 0-2759-6561-9. 
Anderson, Fred (2000). Crucible of War: The Seven Years' War and the Fate of Empire in British North America, 1754-1766. New York: Random House. ISBN 0375406425. 
Burnham, Bill· Burnham, Mary (2004). Hiking Virginia: A Guide to Virginia's Greatest Hiking Adventures. Guilford, CT: Globe Pequot. ISBN 0-7627-2747-0. 
Carroll, Steven· Miller, Mark (2002). Wild Virginia: A Guide to Thirty Roadless Recreation Areas Including Shenandoah National Park. Guilford, CT: Globe Pequot. ISBN 0-7627-2315-7. 
Chambers, Douglas B. (2005). Murder at Montpelier: Igbo Africans in Virginia. Jackson: University Press of Mississippi. ISBN 1-5780-6706-5. 
Conlin, Joseph R. (2009). The American Past: A Survey of American History. Belmont, CA: Thomson Learning. ISBN 0-4955-6609-8. 
Cooper, Jean L. (2007). A Guide to Historic Charlottesville and Albemarle County, Virginia. Charleston, SC: The History Press. ISBN 1-596-29173-7. 
Dailey, Jane Elizabeth· Gilmore, Glenda Elizabeth· Simon, Bryant (2000). Jumpin' Jim Crow: Southern Politics from Civil War to Civil Rights. Princeton, NJ: Princeton University Press. ISBN 0-6910-0193-6. 
Davis, David Brion (2006). Inhuman Bondage: The Rise and Fall of Slavery in the New World. New York: Oxford University Press. ISBN 0-1951-4073-7. 
The Encyclopedia of Virginia. 1 (4 έκδοση). St. Clair Shores, MI: Somerset Publishers. 1999. ISBN 0-4030-9753-3. 
Grizzard, Frank E.· Smith, D. Boyd (2007). Jamestown Colony: a political, social, and cultural history. Santa Barbara, CA: ABC-CLIO. ISBN 1-85109-637-X. 
Fischer, David Hackett· Kelly, James C. (2000). Bound Away: Virginia and the Westward Movement. Charlottesville: University of Virginia Press. ISBN 0-8139-1774-3. 
Goodwin, Bill (2008). Frommer's Virginia. Hoboken, NJ: John Wiley & Sons. ISBN 0-4701-7591-5. 
Gordon, John Steele (2004). An Empire of Wealth: The Epic History of American Economic Power. New York: HarperCollins. ISBN 0-0600-9362-5. 
Gray, Richard J.· Robinson, Owen (2004). A Companion to the Literature and Culture of the American South. Oxford: Wiley-Blackwell. ISBN 0-6312-2404-1. 
Gutzman, Kevin R. C. (2007). Virginia's American Revolution: From Dominion to Republic, 1776–1840. Lanham, MD: Lexington Books. ISBN 0-7391-2131-6. 
Hashaw, Tim (2007). The Birth of Black America. New York: Carroll & Graf Publishers. ISBN 0-7867-1718-1. 
Heinemann, Ronald L.· Kolp, John G.· Parent, Jr., Anthony S.· Shade, William G. (2007). Old Dominion, New Commonwealth. Charlottesville: University of Virginia Press. ISBN 0-8139-2609-2. 
Hoffer, Peter Charles (2006). The Brave New World: A History of Early America. Baltimore: JHU Press. ISBN 0-8018-8483-7. 
Howard, Blair· Burnham, Mary· Burnham, Bill (2006). The Virginia Handbook (3 έκδοση). Edison, NJ: Hunter Publishing. ISBN 1-5884-3512-1. 
Hubbard, Jr., Bill (2009). American Boundaries: The Nation, the States, the Rectangular Survey. Chicago: University of Chicago Press. ISBN 0-2263-5591-8. 
Joseph, John Earl (2006). Language and Politics. Edinburgh: Edinburgh University Press. ISBN 0-7486-2453-8. 
McGraw, Eliza (24 Ιουνίου 2005). Two Covenants: Representations of Southern Jewishness. Baton Rouge: Louisiana State University Press. ISBN 0-8071-3043-5. 
Miller, Kerby A.· Schrier, Arnold· Boling, Bruce D.· Doyle, David N. (2003). Irish immigrants in the land of Canaan. New York: Oxford University Press. ISBN 0-1950-4513-0. 
Moran, Michael G. (2007). Inventing Virginia: Sir Walter Raleigh and the Rhetoric of Colonization, 1584–1590. New York: Peter Lang. ISBN 0-8204-8694-9. 
Morgan, Lynda (1992). Emancipation in Virginia's Tobacco Belt, 1850–1870. Athens, GA: University of Georgia Press. ISBN 0-8203-1415-3. 
Morgan, Philip D. (1998). Slave Counterpoint. Chapel Hill: University of North Carolina Press. ISBN 0-8078-4717-8. 
Palmer, Tim (1998). America by Rivers. Washington, D.C.: Island Press. ISBN 1-5596-3264-X. 
Pazzaglia, Frank James (2006). Excursions in Geology and History: Field Trips in the Middle Atlantic States. Boulder, CO: Geological Society of America. ISBN 0-8137-0008-6. 
Pinn, Anthony B. (2009). African American Religious Cultures. Santa Barbara, CA: ABC-CLIO. ISBN 1-5760-7470-6. 
Olitzky, Kerry (1996). The American Synagogue: A Historical Dictionary and Sourcebook. Westport, CT: Greenwood Press. ISBN 0-3132-8856-9. 
Scott, David L.· Scott, Kay W. (2004). Guide to the National Park Areas. Guilford, CT: Globe Pequot. ISBN 0-7627-2988-0. 
Smith, Julian (2008). Moon Virginia: Including Washington, D.C. (4 έκδοση). Berkeley, CA: Avalon Travel. ISBN 1-5988-0011-6. 
Robertson, James I. (1993). Civil War Virginia: Battleground for a Nation. Charlottesville: University of Virginia Press. ISBN 0-8139-1457-4. 
Stewart, George (2008). Names on the Land: A Historical Account of Place-Naming in the United States. New York: Random House. ISBN 1-5901-7273-6. 
Vollmann, William T. (2002). Argall: The True Story of Pocahontas and Captain John Smith. New York: Penguin Group. ISBN 0-1420-0150-3. 
Wallenstein, Peter (2007). Cradle of America: Four Centuries of Virginia History. Lawrence, KS: University Press of Kansas. ISBN 978-0-7006-1507-0. 
Williamson, CiCi (2008). The Best of Virginia Farms Cookbook and Tour Book. Birmingham, AL: Menasha Ridge Press. ISBN 0-8973-2657-1. 


== Εξωτερικοί σύνδεσμοι ==
Γενικά

Βιρτζίνια στο Curlie
Encyclopedia VirginiaΚυβέρνηση

State Government website
Virginia General Assembly
Virginia's Judicial system
Constitution of Virginia
Virginia State and County Government WebsitesΤουρισμός και αναψυχή

Virginia Tourism Website
Virginia State Parks
Virginia Main Street Communities TravelΠολιτισμός και ιστορία

Virginia Historical Society
Virginia's First People
WPA Guide to the Old Dominion
Library of VirginiaΧάρτες και Δημογραφικά

USGS geographic resources of Virginia Αρχειοθετήθηκε 2007-02-19 στο Wayback Machine.
Virginia State Climatology Office Αρχειοθετήθηκε 2006-10-05 στο Wayback Machine.
Virginia State Fact Sheet